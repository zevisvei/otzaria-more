<h1>הלכות קידושין</h1>

<h2>סימן כו</h2>
<h3>הק'</h3>
שלא לקדש בביאה ואיסור ביאה על הפנויה אפי׳ אם יחדה ובו ד סעיפים:
<h3>א</h3>
אין האשה נחשבת אשת איש אלא על ידי קדושין שנתקדשה כראוי אבל אם בא עליה דרך זנות שלא לשם קדושין אינו כלום ואפילו בא עליה לשם אישות בינו לבינה אינה נחשבת כאשתו ואפילו אם ייחדה לו אלא אדרבא כופין אותו להוציאה מביתו: הגה דבודאי בושה היא מלטבול ובא עליה בנדתה (טור) אבל אם מייחד אליו אשה וטובלת אליו י״א שמותר והוא פלגש האמורה בתורה (הראב״ד וקצת מפרשים) וי״א שאסור ולוקין על זה משום לא תהיה קדשה (הרמב״ם והרא״ש והטור) כותי שנשא כותית וכן מומר שנשא מומרת בנימוסיהן ונתגיירו אח״כ אין כאן חשש קידושין כלל ומותר׳ לצאת ממנו בלא גט אע״פ ששהה עמה כמה שנים אינו אלא כזנות בעלמא (ריב״ש סי׳ ו׳ ובת״ה סי׳ ר״ט) (וע״ל סי׳ קמ״ט סעיף ו׳) :
<h3>ב</h3>
אם הכניס אשה לחופה אינה מתקדשת בכך וי״א שהוא ספק:
<h3>ג</h3>
משנתקדשה נחשבת כאשת איש לחייב הבא עליה וצריכה גט להתירה לשוק:
<h3>ד</h3>
האשה מתקדשת בשלשה דרכים בכסף או בשטר או בביאה מן התורה אבל חכמים אסרו לקדש בביאה משום פריצות ואם עבר וקידש בביאה מכין אותו מכת מרדות והיא מקודשת ואפילו קדשה בכסף או בשטר אם לא שידך תחלה או שקידש בשוק מכין אותו מכת מרדות והיא מקודשת: הגה וי״א שאין מכין אם קידש בכסף או בשטר אפי׳ בשוק ובלא שידוכין (טור בשם הרא״ש) ולא ראיתי ממי שהכו מי שקדש בלא שדוכין:
<h2>סימן כז</h2>
<h3>הק'</h3>
כיצד לשון הקידושין ושיאמר הוא ויתן הוא ובו י״ס:
<h3>א</h3>
בכסף כיצד נותן לה בפני שנים פרוטה או שוה פרוטה ואומר לה הרי את מקודשת לי בזה: הגה וי״א שי״ל לה כדת משה וישראל (כל בו) וכן נוהגין לכתחלה וכן נוהגין לקדש בטבעת ויש להם טעם בתיקוני הזוהר (דע׳ הרב) וה״ה אם אמר לה הרי את מאורסת לי או הרי את לי לאשה וכן בכל לשון שמשמעותו ל׳ קדושין ודאי באותו מקום ובלבד שהיא תבין שהוא ל׳ קדושין ואם היה מדבר עמה תחלה על עסקי קדושין ונתן לה אפי׳ בשתיקה הוי קדושין והוא שעדיין עסוקין באותו ענין וכ״ש אם אמר לשון קדושין ודאי אלא שאינה מבינה אותו דהוו קדושין: הגה י״א דלא בעינן מדברים באותו ענין ממש אלא מדברים מענין לענין באותו ענין שאין מדברים בקידושין רק בצרכי זיווגם (מרדכי סוף האיש מקדש וכ״כ הרשב״א) וי״א דלא בעינן מדברים עמה אלא כל שמדברים לפניה סגי (מרדכי ריש קידושין וכן משמע ל׳ הטור) :
<h3>ב</h3>
אמר לה הרי את אשתי הרי את זקוקתי הרי את קנויה לי הרי את ארוסתי הרי את שלי הרי את ברשותי הרי את לקוחתי מקודשת: הגה אם הבינה דבריו או שדברו תחלה מעסקי קידושין (הר״ן והמ״מ) אבל האיש אינו נאמן לומר שלא כיון לשם קדושין (ב״י בשם הרא״ש) :
<h3>ג</h3>
אמר לה הרי את מיועדת לי מיוחדת לי עזרתי נגדתי צלעתי סגורתי תחתי עצורתי תפוסתי הרי זו מקודשת בספק: הגה וה״ה אם אמר הרי את חרופתי אבל אמר לה הרי את נשואתי י״א שאינו כלום והוא שהיה מדבר עמה תחלה על עסקי קידושין אבל אם אינו מדבר עמה על עסקי קידושין אין חוששין למלות אלו: הגה מי שאמר לאשה שנותן לה בשביל אהבה וחבה חוששין לקדושין כי שמא אמר שנותן לה שיהיה אהבה וחבה ביניהם והוי כאלו אמר לה מיועדת לי או מיוחדת לי (תשו׳ מיי׳ סוף אישות) י״א דאע״ג דלשונות אלו לא מהני אם לא דבר עמה מעסקי קדושין מ״מ אם היא אומרת שקבלה לשם קידושין הוי ספק קדושין (הר״ן) ואפי׳ נתן לה בשתיקה ולא דבר כלום והיא והוא אומרים שכוונו לשם קדושין הוי קדושין (במרדכי פ׳ האיש מקדש ותשו׳ מהור״ם) ובמקום דלא הוי קדושין אפי׳ אם חוזר אח״כ ואמר לה הרי את מקודשת לי צריך לחזור ולטול הכסף ממנה וליתן לה בתורת קדושין (המ״מ בשם הרשב״א) :
<h3>ד</h3>
אמר לה הרי את מקודשת ולא אמר לי אינה מקודשת וכן עיקר (תשו׳ הרא״ש) אבל יש מחמירין ואומרים דהוי קדושין (תמצאם בתשובת הרשב״א ורמב״ן והרא״ש כלל ל״ו) ואם היה מדבר עמה על עסקי קדושין הרי זו מקודשת ואם קידש תחלה אשה אחת קדושין גמורים ואמר לאחרת בפניה תהא מקודשת ולא אמר לי ידים מוכיחות (פי׳ כמו שהאוחז בבית יד הכלי מושך עמו הכלי עצמו כן אלה הדברים מוכיחין שמושכין אחריהם לשון לי) נינהו וחוששין לקדושין:
<h3>ה</h3>
יש מי שאומר שאם כשנתן לה הכסף אמר לה הריני נותנו לך בתורת קדושין הוי כאומר לי: הגה וצריך שיאמר לה לשון המוכיח להבא כגון שאומר הרי הן קדושין או קדושין יהיו אבל אמר הן קדושין לחוד אינו כלום (ב״י בשם תשו׳ הר״י דוראן) :
<h3>ו</h3>
אמר לה הריני אישך הרי בעליך הריני ארוסיך אינו כלום אפי׳ היה מדבר עמה תחלה על עסקי קדושין משום דכתיב כי יקח ולא שיקח את עצמו (נתן הכסף לא׳ ואמר לו הרי את חמי ולא אמר בתך מקודשת לי אין בזה כלום (הגהות אלפסי פ״ק דקדושין) :
<h3>ז</h3>
נתנה היא לו כסף ואמרה הריני מקודשת לך אינה מקודשת:
<h3>ח</h3>
נתן הוא ואמרה היא אם היה מדבר עמה על עסקי קדושין הוי ודאי קדושין ואם לאו הוי ספק קדושין ואם ענה הבעל הן בשעת נתינה הוי ודאי קדושין שאפילו אין עסוקין באותו ענין:
<h3>ט</h3>
נתנה היא ואמרה לו הילך דינר זה מתנה ואתקדש לך ולקחו ואמר לה הרי את מקודשת לי בהנאה זו שקבלתי ממך מתנה אם אדם חשוב הוא הרי זו מקודשת שהנא׳ יש לה בהיותו נהנה ממנה ובהנאה זו הקנתה עצמה לו וצריך חקירת חכם מי נקרא אדם שאינו חשוב להתירה בלא גט ויש מחמירי׳ אפילו לא אמרה תחלה כשנתנה ואתקדש לך רק נתנה סתם ואמר לה התקדשי כו׳ ושתקה (תשו׳ הרשב״א סי׳ תרי״ג) :
<h3>י</h3>
שיעור הכסף שמקדשין בו משקל חצי שעורה כסף צרוף (ע׳ בי״ד סי׳ רצ״ד סעיף ו׳ שיעור שוה פרוטה) :
<h2>סימן כח</h2>
<h3>הק'</h3>
המקדש בגזל בפקדון או במלוה ובאיסור הנאה דאורייתא ודרבנן ובו כג סעיפים:
<h3>א</h3>
המקדש את האשה בגזל או בגניבה או בחמס אם נתייאשו הבעלים ונודע שקנה אותו דבר ביאוש הרי זו מקודשת ואם לאו אינה מקודשת: הגה קדשה בגזל או גניבת עכו״ם הוי מקודשת דהא אינה צריכה להחזיר רק מכח קידוש השם (מהרי״ו סי׳ קל״ח) קדשה בגזל אחר יאוש לבד מקודשת מדרבנן (רבינו ירוחם) :
<h3>ב</h3>
גזל את האשה או גנבה או חמסה וחזר וקידשה בגזל או בגניבה ובחמס שלה ואמר לה הרי את מקודשת לי בו אם לא קדם ביניהם שדוכים ונטלה ושתקה אינה מקודשת אבל אם שידך תחלה דהיינו שנתרצית לישא אותו אע״פ שלא היו שוים בנתינת הנדוניא (הגהות אלפסי פרק קמא דקדושין) או אפילו לא שידך תחלה וכשאמר לה התקדשי לי בזה ונתנו בידה אמרה הן הרי זו מקודשת וצריך לשלם לה גזילותיה (הר״ן פ״ב דקדושין) אבל אם אחר שבא לידה אמר התקדשי לי בו אע״פ שאמרה הן אינה מקודשת אע״פ ששידך תחלה ואינה נאמנת לומר שבתחלה קבלה לשם קדושין (כ״כ הר״ן בשם הרשב״א והב״י הביאו) :
<h3>ג</h3>
וכן אם החזיר לה חוב שהיה לה אצלו ואמר לה כנסי סלע זו שאני חייב ליכי והרי את מקודשת לי בו קודם שתטלנו ונטלתו ושתקה אם היו ביניהם שידוכין הרי זו מקודשת ואם לא שידך אינה מקודשת עד שתאמר הן אבל אם לאחר שנתנו בידה אמר לה הרי את מקודשת לי בו אפי׳ אמרה הן אינה מקודשת אע״פ ששידך תחל׳: הגה וכל זה שאמר לה כנסי סלע שאני חייב לך אבל אמר לה כנסי סלע זו סתמא וחזר ואמר התקדשי לי בו אע״פ שחייב לה ג״כ והגיע זמן הפרעון מקודשת ואינה יכולה לומר לפרעון קבלתיו (הר״ן פ״ב דקדושין) אמר לה כנסי סלע זו שאני חייב לך וחזר ואמר לא לשם פרעון אני נותנו לך רק לשם קדושין י״א דהוי מקודשת אפילו לא שידך (שם בשם בה״ג והרמב״ם) בקש ממנה שתלוה לו מעות על משכון ונתנה לו המעות וכאשר נותן לה המשכון אמר לה התקדשי לי בו וקבלתו ושתקה הוי ספק קדושין (תשובת הרשב״א סי׳ תשע״ג) :
<h3>ד</h3>
נתן לה פקדון ואמר לה כנסי פקדון זה וחזר ואמר הרי את מקודשת לי בו אם אמר לה כן קודם שנטלתו ונטלתו אע״פ ששתקה הרי זו מקודשת: הגה וי״א דוקא שנטלתו מידו אבל אם זרק לה הקידושין אפילו לתוך חיקה שתיקה כה״ג לאו כלום היא הואיל ולא נתרצית תחלה לקדושי ליה (טור בשם הרמ״ה) ואם אחר שנטלתו בתורת פקדון אמר לה הרי את מקודשת לי בו ושתקה אינו כלום אבל אם אמרה הן הרי זו מקודשת:
<h3>ה</h3>
אמר לה התקדשי לי בחפץ זה ואמרה לו והרי אינו שוה פרוטה ואמר התקדשי לי בד׳ זוזים שבתוכו הרי זו ספק מקודשת: הגה וה״ה אם לא חזר ואמר התקדשי לי רק אמר לה הרי בתוכו שוה פרוטה מקודשת מספק (הגהות אלפסי פ״ק דקדושין) אשה שחטפה מעות מאיש א׳ והוא בקש ממנה שתחזירה לו ולא רצתה ואמרה לה הרי את מקודשת לי בהם ושתקה והחזיקה המעות לא הוי קדושין דהוי שתיקה דלאחר מתן מעות ולאו כלום הוא (תשו׳ מהר״ם פדואה סי׳ כ״ד) :
<h3>ו</h3>
היה לו פקדון בידו או שהשאילה חפץ ואמר לה התקדשי לי בפקדון או בשאלה שבידך ונמצאו שנגנב או נאבד אם נשתייר ממנו שוה פרוטה מקודשת ואם לאו אינה מקודשת ודוקא שאינה יודעת סכום הפקדון ומתרצת להתקדש בו הן אם הוא רב הן אם הוא מעט אבל אם ידעה סכום הפקדון ונמצא שנגנב או נאבד אע״פ שנשתייר ממנו שוה פרוטה אינה מקודשת (שאינה מתרצית להתקדש אלא בסכום הפקדון) (טור) :
<h3>ז</h3>
היה לו מלוה אצלה אפילו הוא בשטר ואמר לה הרי את מקודשת לי במלוה שיש לי אצלך אינה מקודשת אפי׳ עדיין המעות בידה ולא שלחה בהם יד (אפי׳ החזיר לה השטר ויש בו שןה פרוטה) (טור בשם הרמב״ם) ויש מחמירים בזה (הר״ן פ״ב דקדושין) (והמ״מ פ״ה) וה״ה אם היא חייבת לו שכירות פעולה שעשה לה אפילו הגיע זמן המלוה והשכירות לגבות:
<h3>ח</h3>
אמר לה התקדשי בשטר חוב ונתנו לה שמין הנייר אם יש בו שוה פרוטה מקודשת ואם לאו הרי היא ספק מקודשת:
<h3>ט</h3>
הלוה לה עתה ר׳ זוז ואמר לה הרי את מקודשת לי בהנאת זמן שארויח ליך במלוה שתהיה בידך כך וכך יום ואיני תובע ממך עד זמן פלוני הרי זו מקודשת ואסור לעשות כן מפני שהוא כריבית:
<h3>י</h3>
היה לו מלוה אצלה ואמר לה הרי את מקודשת לי בהנאת מחילת מלוה וכן אם אמר לה הרי את מקודשת לי במה שאני מרויח ליך הזמן מקודשת ואסור לעשות כן משום רבית וי״א שאינה מקודשת: הגה ויש לחוש לב׳ הסברות ואם קדשה אחר צריכה גט משניהם (כל בו בשם הרמ״ה והטור הביאו) היתה חייבת לאחרים ובא אחד ונתן פרוטה למלוה להרויח לה זמן וקדשה בזה הוי מקודשת (התוס׳ והמרדכי והר״ן ריש קדושין) :
<h3>יא</h3>
היה אצלה מלוה על משכון אפילו במשכנו בשעת הלואה וקדשה באותה מלוה והחזיר לה המשכון או שהיה המשכון ברשותה (ר״י בשם הרמ״ה) הרי זו מקודשת וי״א שאפי׳ לא החזיר לה המשכון מקודשת:
<h3>יב</h3>
היה לו משכון על חוב שיש לו אצל אחרים וקידש בו אשה הרי זו מקודשת לפי שבע״ח יש לו קנין בגופו של משכון: הגה וי״א דוקא במשכנו שלא בשעת הלואתו (טור בשם הרא״ש) וכל זה במשכון שיש לו מישראל אבל מעכו״ם אינה מקודשת (מרדכי ריש קדושין) ואם מכרו המלוה לאחר וקידש בו הוי מקודשת (מהרי״ו סי׳ קל״ח) :
<h3>יג</h3>
היה לו חוב ביד אחרים ואמר לה הרי את מקודשת לי בחוב שיש לי ביד זה במעמד שלשתן הרי זו מקודשת וי״א שאינה מקודשת אבל אם לא אמר לה במעמד שלשתן אפי׳ היא מלוה בשטר והקנה לה השטר כראוי בכתיבה ובמסירה אינה מקודשת אלא בספק:
<h3>יד</h3>
היה לו מלוה אצלה ונתן לה עתה פרוטה ואמר לה התקדשי לי במלוה ופרוטה הרי זו מקודשת:
<h3>טו</h3>
אמר לה התקדשי לי בשכר מלאכה זו שאעשה עמך ועשה אינה מקודשת וי״א שהיא מקודשת: הגה אם הוא קבלן על המלאכה דאומן קונה בשבח כלי (טור בשם ר״י) ואם הכלי עדיין אצלו וקדשה בשכרו לכ״ע מקודשת דהו״ל כמלוה שיש עליו משכון (ר״י נתיב כ״ג) נתן משלו פרוטה לצורך המלאכה וקדשה בו מקודשת לכ״ע דה״ל כמלוה ופרוטה (טור) עשה מלאכה אצל אחר ונתחייב לו פרוטה הו״ל כמלוה ביד אחרים (ביאור דברי המרדכי לדעת הרב כמ״ש ריש א״נ ומיד שעשה השכיר וכו׳) :
<h3>טז</h3>
קידש במלוה ובעל סתם בפני עדים שראו שנתייחד עמה צריכה גט מספק: הגה וה״ה אם קידש בפחות מפרוטה ובעל וכל כיוצא בזה (הר״ן פ׳ המדיר) :
<h3>יז</h3>
הנכנס לבית חבירו ולקח לו כלי או אוכל וכיוצא בהם וקידש בו אשה ובא בעל הבית אע״פ שאמר לו למה לא נתת לה דבר זה שהוא טוב ממה שנתת לה אינה מקודשת שלא אמר לו דבר זה אלא כדי שלא להתבייש עמו והואיל וקידש בממון חבירו שלא מדעת חבירו הרי זה גזל ואינה מקודשת ואם קדשה בדבר שאין בעל הבית מקפיד עליו כגון תמרה או אגוז ה״ז מקודשת מספק: הגה אורח שיושב אצל ב״ה ונוטל חלקו וקידש בו הוי מקודשת (הגהות אלפסי) :
<h3>יח</h3>
היתה סחורה בינו ובין חבירו וחלקה שלא מדעת חבירו וקידש בחלקו הואיל וצריכה שומת בית דין אינה מקודשת שאין זה נוטל לעצמו מה שירצה ויניח מה שירצה: הגה ואפילו נתן לה כל הסחורה שיש בחלקו יותר מפרוטה אפ״ה אינה מקודשת שאין רצונה להתקדש רק בכלי (הגהת מ״מ פ״ב דאישות בשם הרמב״ן והרשב״א וכ״כ הר״ן) ואם הוא דבר שהכל שוה ואינו צריך שומא הרי זו מקודשת:
<h3>יט</h3>
השואל חפץ מחבירו והודיעו שרוצה לקדש בו אשה מקודשת ואם לאו הרי הוא ספק מקודשת: הגה וה״ה לשוכר כלי או חפץ מחבירו וקידש בו (ת״ה סי׳ ר״י) שאל כלי מאשה שיש לה בעל וקידש בו חוששין לקידושין אע״פ שכל מה שקנה אשה קנה בעלה ולא שאל מן הבעל (רשב״א אלף רמ״ה ותשובת הרמב״ן סי׳ קמ״ד) :
<h3>כ</h3>
הנותן לחברו מתנה ע״מ להחזירו והלך המקבל וקידש בה אשה הרי זו מקודשת:
<h3>כא</h3>
המקדש באיסורי הנאה דרבנן לגמרי שאין לו עיקר בדאורייתא מקודשת ואם בחמץ דאורייתא ושעות דרבנן או בחמץ דרבנן ושעות דאורייתא ספק מקודשת ואם באיסורי דאורייתא לגמרי כגון חמץ דאורייתא בשעות דאורייתא אינה מקודשת: הגה קהל שתקנו ועשו הסכמה ביניהם שכל מי שיקדש בלא עשרה או כיוצא בזה ועבר אחד וקידש חיישינן לקידושין וצריכה גט אע״פ שהקהל התנו בפירוש שלא יהיו קדושין והפקירו ממונו אפ״ה יש להחמיר לענין מעשה (מהרי״ק שורש פ״ד) אשה שנדרה הנאה מאדם א׳ או מכל מה שיתנו לה שלא בפני פלוני ופלוני ועבר אחד וקדשה אינה מקודשת דהוי כאלו קדשה באיסורי הנאה ודוקא שקדשה בתורת כסף אבל אם קדשה בשטר הוי קידושין (רשב״א סי׳ תר״ב ותר״ג) :
<h3>כב</h3>
עבר ומכר איסורי הנאה וקידש בדמיהם מקודשת ואם מכרם לישראל ולא ידע הלוקח שהם איסורי הנאה ולקח המוכר דמיהם וקידש בדמיהם ספק מקודשת בד״א בשאר איסורי הנאה חוץ מאלילים שאם מכרה וקידש בדמיה אינה מקודשת:
<h3>כג</h3>
בכור בזמן הזה אם קדשו בו בעלים הוי ספק מקודשת:
<h2>סימן כט</h2>
<h3>הק'</h3>
שצריך ליתן הכסף במתנה שלימה ודין המקדש במשכון או במנה ונמצא חסר או רע ובו י סעיפים:
<h3>א</h3>
האומר לאשה הרי את מקודשת לי בדינר זה ע״מ שתחזירהו לי אינה מקודשת: הגה אבל האשה שנתנה לאחד מתנה ע״מ להחזיר לה לאחר ל׳ יום כדי לקדשה בה תוך ל׳ ונתן לה תוך ל׳ לקדושין הוי מקודשת (תשו׳ הרא״ש כלל ל״ה) י״א דאם נתן לה מתנה ע״מ להחזיר ואמר לה בהנאה זו שאת נהנית תוך הזמן הרי את מקודשת לי הוי קדושין (ר׳ ירוחם) :
<h3>ב</h3>
אמרה לו תן מנה לפלוני ואתקדש אני לך ונתן לו ואמר לה הרי את מקודשת לי בהנאת מתנה זו שנתתי על פיך הרי זו מקודשת: הגה ואם היו עסוקים באותו ענין אע״פ שנתן סתם בציוויה ה״ז מקודשת (ב״י בשם ר״י) וכל זה דוקא שהיא התחילה לומר תן מנה לפלוני אבל אמר לה הוא תחלה והיא אומרת תן לפלוני (ע״ל סי׳ ל׳ סעיף ח׳) אמרה לו הלוה מנה לפלוני ואתקדש אני לך והלוה לפלוני ואמר לה הרי את מקודשת בו הוי קדושין כמו במתנה אבל אם הרויח זמן מלוה על פיה וקדשה בו אינה מקודשת (ב״י בשם הרשב״א) :
<h3>ג</h3>
אמרה לו תן דינר לפלוני ואתקדש אני לו ונתן לו וקדשה אותו פלוני ואמר לה הרי את מקודשת לי בהנאת מתנה זו שקבלתי כרצונך ה״ז מקודשת:
<h3>ד</h3>
אמרה לו הילך מנה ואתקדש אני לך נתבאר בסי׳ כ״ז:
<h3>ה</h3>
אמר לה הילך דינר משלי והתקדשי לפלוני ואותו פלוני עשאו שליח או שלא עשאו שליח ואמר לה אותו פלוני התקדשי לי במנה שנתן ליך פלוני ה״ז מקודשת:
<h3>ו</h3>
אמר לה התקדשי בדינר ונתן לה משכון עד שיתן הדינר אינה מקודשת: הגה וכ״ש אם נתן לה שטר על הדינר דלא הוי דקושין (הגה״מ פ״ה בשם הרשב״א) אמר לה הרי את מקודשת לי בדינר ותזכה בו בגוף המשכון שאני נותן לך על זה הרי זו מקודשת (ר׳ ירוחם נתיב כ״ג) :
<h3>ז</h3>
האומר לאשה הרי את מקודשת לי בק׳ דינרים ונתן לה אפי׳ דינר אחד ה״ז מקודשת משלקחה הדינר והוא ישלים לה השאר שזה כמו שאמר הרי את מקודשת לי בדינר זה ע״מ שאתן לך ר׳ זוז שהיא מקודשת לו מעכשיו וה״ה אם חסר דינר אחד או שהיה רע (הרא״ש ורמב״ן) ויש חולקין (הרשב״א) בד״א כשאמר לה בק׳ דינרין סתם אבל אם פירש ואמר לה הרי את מקודשת לי בק׳ דינרין אלו והתחיל למנות לתוך ידה וי״א דבחדא מינייהו כגון שאמר ק׳ דינרין אלו או שמתחיל למנות (הרא״ש והטור) אינה מקודשת עד שישלים לה ואפי׳ בדינר האחרון שניהם יכולים לחזור זה בזה אלא א״כ אמר לה דינר החסר יהא עלי במלוה ונתרצתה וכן אם נמצא מנה חסר דינר או נמצא מהם דינר נחושת ולא הכירה בו תחלה אינה מקודשת ויכולין לחזור בהן (דעת רש״י) (וי״א דאפי׳ בלא חזרה אינה מקודשת (הר״ן פ״ק דקדושין) עד שיאמר לה אח״כ התקדשי בזה ושתקה) ואם יכולה להוציא ע״י הדחק ה״ז מקודשת:
<h3>ח</h3>
האומר לאשה התקדשי לי בדינר זה ע״מ שאשלים ליך מנה והיא אומרת על מנת שתשלים לי ר׳ והלך זה לביתו וזו לביתה ולא הסכימו ביניהם ואח״כ תבעו זה את זה וקדשו ונתן לה הדינר אם האיש תבע את האשה יעשו דברי האשה וישלים לה ר׳ ואם האשה תבעה את האיש יעשו דברי האיש ולא ישלים אלא מנה:
<h3>ט</h3>
האומר לאשה התקדשי לי בכוס זה אם היה מלא מים הרי זו מקודשת בו ובמה שבתוכו דמצטרפו לשוה פרוטה ואם היה מלא יין הרי זו מקודשת בו ולא במה שבתוכו ואם היה מלא שמן הרי זו מקודשת במה שבתוכו ולא בו לפיכך אם לא היה בשמן שוה פרוטה הרי זו מקודשת בספק ואם היה בשמן שוה פרוטה הרי זו מקודשת ודאי ויש חולקים ואומרים במים בו ולא במה שבתוכו וביין במה שבתוכו ולא בו ובשמן או בציר דגים בו ובמה שבתוכוע
<h3>י</h3>
היו לו מיני כלים או מיני מאכל או שאר כל דבר ואמרה לו תן לי מעט מאלו ואמר לה אם אתן ליך תהיה מקודשת לי אם אמרה הן ונתן לה הרי זו מקודשת אבל אם אמרה לו תן לי מהן או השלך לי או דברים שענינם לא תשחק עמי בדברים אלו אלא תן לי בלבד ונתן לה אינה מקודשת: הגה ואם אמר לה בשעה שהוא נותן לה הרי את מקודשת לי וקבלה מקודשת (טור בשם הרא״ש) ואם קבלה בשתיקה רק חזרה ואמרה תן לי או השלך וכיוצא בזה אינה מקודשת (כך משמע מדברי הרא״ש) וכל זה בהתחילה היא לומר תן לי מעט אבל אם התחיל הוא לדבר אם אתן לך תתקדש לי ואמרה לו בל׳ שחוק הן וקבלה ממנו הוי ספק קידושין (סברת הר״ן) וכן אם היה שותה יין ואמרה לו תן לי כוס אחד ואמר לה אם אתן לך הרי את מקודשת לי בו ואמרה השקני (או תן) והשקה אותה אינה מקודשת שאין הדברים נראים אלא השקיני בלבד ולא תשחק עמי בדבר אחר ואם אמר בשעה שנתנו לה הרי את מקודשת לי וקבלה מקודשת:
<h2>סימן ל</h2>
<h3>הק'</h3>
לאיזה מקום צריך ליתן הכסף ודין אם קדשה בככר ובו יא סעיפים:
<h3>א</h3>
המקדש את האשה בכסף או בשטר אינו צריך שיתן הקדושין לתוך ידה אלא כיון שרצתה לזרוק לה קידושיה וזרקן בין לתוך ידה בין לתוך חיקה או לתוך חצרה או לתוך שדה שלה הרי זו מקודשת:
<h3>ב</h3>
היתה עומדת ברשות הבעל צריך שיתן לתוך ידה או לתוך חיקה: הגה השאיל לה הבעל מקום בחצירו דינו כמו לענין גירושין (וע״ל סי׳ קל״ט סעיף י״א) :
<h3>ג</h3>
היתה עומדת ברשות שהוא של שניהם וזרק לה קידושיה מדעתה ולא הגיעו לידה או לחיקה הרי זו מקודשת קידושי ספק ואפילו אמרה לו הנח קידושי על מקום זה ואותו המקום של שניהם הרי אלו קידושי ספק:
<h3>ד</h3>
היתה עומדת בסימטא (פי׳ שביל של יחיד) או בצידי רשות הרבים וזרקם לתוך ד׳ אמותיה מקודשת ואם נשארו תוך ד׳ אמותיו אינה מקודשת אפי׳ נכנסה היא לתוך ד׳ אמותיו כיון שקדם הוא לתוכם זכה בהם והם שלו:
<h3>ה</h3>
היו עומדים ברשות הרבים או ברשות שאינה של שניהם וזרק לה קידושיה קרוב לו אינה מקודשת קרוב לה הרי זו מקודשת מחצה למחצה או שהיו ספק קרוב לו ספק קרוב לה ואבדו קודם שהגיעו לידה הרי זו ספק מקודשת כיצד הוא קרוב לו וקרוב לה כל שהוא יכול לשמור אותם והיא אינה יכולה זהו קרוב לו היא יכולה לשמור אותם והוא אינו יכול זה הוא קרוב לה שניהם יכולים לשמור אותם או שניהם אינם יכולים לשמור זהו מחצה למחצה:
<h3>ו</h3>
זרק לה קידושיה אפי׳ לתוך חיקה ולא שקלתינהו אלא אשתיקה יש מי שאומר שאינו כלום כיון דלא ארצאי מעיקרא לאיקדושי ליה:
<h3>ז</h3>
אמר לה התקדשי לי בדינר זה נטלתו וזרקתו לים בפניו או לאור או לכל דבר האבד אינה מקודשת ואין צ״ל אם זרקתו בפניו למקום שאינו אבד שזה מוכיח שאינה חפצה בקידושין (וע״ל סי׳ מ״ג סעיף א׳) :
<h3>ח</h3>
אמר לה התקדשי לי במנה אמרה תנהו לאבא או לאביך או לפלוני ונתנו להם אע״פ שאמר לה התקדשי לי במנה שנתתי להם אינה מקודשת אבל אם אמרה שיקבלום לי מקודשת אפי׳ לא חזר ואמר התקדשי לי במנה שנתתי להם:
<h3>ט</h3>
התקדשי לי במנה ואמרה לו הניחהו על הסלע אינה מקודשת ואם היה סלע שלה מקודשת (וי״א) דוקא בייחדה לו הסלע כגון שאמרה לו תן על סלע פלוני או על סלע שלי אבל אמרה סתם על הסלע ונתן על שלה אינה מקודשת (טור בשם הרמ״ה) היה סלע של שניהם הרי זו מקודשת בספק: הגה והרא״ש (ב״י בשמו) והתוספות (טור בשמם) מפרשים דכ״ז מיירי שנתן אח״כ לתוך חיקה בשתיקה אפ״ה אם אמרה תחלה תן על סלע אינה מקודשת ובסלע שלה וכו׳:
<h3>י</h3>
התקדשי לי בככר זה ואמרה לו תנהו לעני פלוני אפילו היה עני הסמוך עליה אינה מקודשת (וגם זה מיירי שנתנו אח״כ בחיקה) (טור) :
<h3>יא</h3>
התקדשי לי בככר זה ואמרה לו תנהו לכלב זה אם היה הכלב שלה הרי זו מקודשת ואם לאו אינה מקודשת ואם היה רץ אחריה לנשכה הרי זו ספק מקודשת: הגה וגם זה מיירי בכה״ג שנתן אח״כ בחיקה (טור בשם התוספות) אמרה היא מתחלה תן ככר לכלב או תן דינר על הסלע ואתקדש אני לך י״א דדינו כאמרה תן דינר לפלוני (טור בשם י״א) וכמו שנתבאר לעיל סי׳ כ״ט סעיף ב׳ ויש להחמיר בדבר (טור) :
<h2>סימן לא</h2>
<h3>הק'</h3>
שאין מקדשין בפחות משוה פרוטה ואם צריך שומא ובו ט סעיפים:
<h3>א</h3>
אין מקדשין בפחות משוה פרוטה ומיהו אם קדשה בחפץ סתם אין צריך לשום אותו תחלה אם שוה פרוטה אלא אם שוה פרוטה מקודשת ואפי׳ אם אמר לה התקדשי לי בחפץ זה ששוה נ׳ זוז ולא שמו אותו תחלה אם נמצא אח״כ ששוה נ׳ זוז מקודשתע
<h3>ב</h3>
י״א שאם קדשה בדבר שאין בקיאין בשומתן ופעמים טועים בהם הרבה כגון אבנים טובות ומרגליות וכיוצא בהם ואמר לה התקדשי לי באבן זו ששוה נ׳ זוז צריך שומא דלא סמכה דעתה ויש מי שאומר שאפילו קידשה באבן סתם ולא אמר לה ששוה נ׳ זוז צריכה שומא ולכך נהגו לקדש בטבעת שאין בה אבן: הגה ואם קדשה בטבעת שיש בו אבן או בסתם טבעת ונמצא של נחושת אע״פ שאין דרך לקדש בכך חיישינן לקידושין (ב״י בשם תשובת הר״ש בר צמח ומרדכי פ״ק דקדושין) ואפי׳ אמרו העדים תחת החופה שהוא של זהב ונמצא נחושת אע״ג דלענין דינא נראה דלא הוי מקודשת אפ״ה יש להחמיר לענין מעשה (תשו׳ מיימוני סוף הלכות נשים) ומ״מ נוהגין תחת החופה לשאול לעדים אם הטבעת שוה פרוטה כדי שתדע הכלה שאין מקדשה רק בשוה פרוטה (א״ח) גם נוהגין לכסות פני הכלות הצנועות ואינן מקפידות במה מקדש אותן (מבואר בתשו׳ הרשב״א) :
<h3>ג</h3>
קידש באוכל או בכלי וכיוצא בו ששוה פחות משוה פרוטה הרי זו מקודשת מספק שמא דבר זה שוה פרוטה במקום אחר וי״א שאם קידש בתבשיל או בירק שאינו מתקיים וכיוצ׳ בהם אם לא היה שוה פרוטה באותו מקום אינה מקודשת כלל שהרי דבר זה אינו מגיע למקום אחר עד שיפסיד ויאבד ולא יהיה שוה פרוט׳:
<h3>ד</h3>
הא דאמרינן שהיא מקודשת מספק שמא דבר זה שוה פרוטה במקום אחר צריכה גט להתירה לעלמא ואם רוצה לקיימה צריכה קדושין אחרים ואם קדשה אחר קדושין גמורים יגרש ראשון ונושא שני אבל לא יגרש שני וישא ראשון: הגה ודוקא שלא בא עליה השני קודם גרושין אבל בא עליה הרי נאסרה לראשון (מרדכי פ״ק דקדושין) וכשם שאסורה לבעל כך אסורה לבועל (וע״ל סי׳ מ״ו סעיף ה׳) וי״א שאם ילדה משני ולא גירש ראשון הולד כשר:
<h3>ה</h3>
האומר לאשה התקדשי לי בתמרה זו התקדשי לי בזו התקדשי לי בזו אם יש בא׳ מהן שוה פרוטה הרי זו מקודשת ואם לאו אינה מקודשת אלא מספק שמא תשוה תמרה אחת פרוטה במקום אחר ואם אמר לה התקדשי לי בזו ובזו ובזו כלן מצטרפות שאם יש בכולן שוה פרוטה מקודשת ואם לאו אינה מקודשת אלא מספק היתה אוכלת ראשונה ראשונה אם יש באחרונה שוה פרוטה מקודשת ואם לאו אינה מקודשת אלא מספק שאותם תמרים שאכלה הרי הן כמלוה והמקדש במלוה אינה מקודשת שאין קדושין אלא בתמרה אחרונה:
<h3>ו</h3>
אם אמר לה התקדשי לי באלו ואכלה אותם ראשונה ראשונה גם אותם שאכלה מצטרפות לשוה פרוטה כיון שגמר כל דבריו קודם שנתן לה כלום א״כ מיד כשנתן לה הראשונה בתורת קידושין בא לידה ומדידיה קא אכלה וה״ה אם אמר בזו ובזו וגמר כל דבריו קודם שקבלה אותם כולם מצטרפו׳ אפי׳ אכלה ראשונה ראשונה ויש מי שחולק בזה:
<h3>ז</h3>
אמר לה התקדשי לי חצייך בחצי פרוטה וחצייך בחצי פרוטה או שאמר לה חצייך בפרוטה וחצייך בפרוטה או חצייך בפרוטה היום וחצייך בפרוטה למחר או שני חצייך בפרוטה או שאומר לחבירו שתי בנותיך לשני בני בפרוטה או בתך מקודשת לי ופרתך מכורה לי בפרוטה או בתך מקודשת לי וקרקעך מכורה לי בפרוטה הרי זו ספק מקודשת:
<h3>ח</h3>
האומר לאשה התקדשי לחציי הרי זו מקודשת הא למה זה דומה לאומר לה תהיה אשתי את ואחרת שנמצא שאין לה אלא חצי איש אבל אם אמר חצייך מקודשת לי אינה מקודשת שאין אשה אחת ראויה לשנים וכן האומר הרי את מקודשת לי ולזה אינה מקודשת:
<h3>ט</h3>
קדשה בכסף פחות משוה פרוטה אע״פ ששלח לה סבלונות (פי׳ דרונות כי הוא לשון סבל ומשא ונמצא משא בלשון מתנה כמו וישא משאות) אח״כ אין חוששין ששלח אותן סבלונות לשם קדושין אבל אם קדשה בפחות משוה פרוטה ואח״כ בא עליה סתם בפני עדים צריכה גט שודאי בעל לשם קידושין: הגה וה״ה קטן שקידש ונתגדל אצלה צריכה גט דודאי בעל כשהגדיל לשם קדושין (טור סי׳ מ״ו) (תשו׳ הרא״ש כלל ל״ה) ודוקא בכה״ג שכל אדם יודע דאין קדושי קטן אן בפחות מפרוטה כלום ולכן בעל לשם קדושין אבל במקום דאיכא למיטעי צריך קידושין אחרים (תשו׳ מיי׳ סוף נשים) כמו שנתבאר סי׳ זה סעיף ד׳:
<h2>סימן לב</h2>
<h3>הק'</h3>
כיצד האשה מתקדשת בשטר ובו ד סעיפים:
<h3>א</h3>
בשטר כיצד כותב לה על הנייר או על החרס אע״פ שאין בו שוה פרוטה הרי את מקודשת לי ונותנו לה בפני עדים וצריך שיכתוב אותו לשם האשה המתקדשת כמו בגט ואם כתבו שלא לשמה אינה מקודשת ואינו כותבו אלא לדעתה ואם כתבו שלא לדעתה הרי זו ספק מקודשת:
<h3>ב</h3>
אע״פ שהשטר פסול לקדש בו שמין את נייר אם יש בו שוה פרוטה מקודשת ואם לאו הרי זו ספק מקודשת:
<h3>ג</h3>
אם היא קטנה או נערה ומקדשה ע׳י אביה בשטר כותב בתך מקודשת לי:
<h3>ד</h3>
יש מי שאומר שצריך שיזכיר שמות האיש והאשה בשטר קדושין כשם שצריך להזכירם בגט: הגה כתבו על דבר המחובר לקרקע או על איסורי הנאה י״א שהוא פסול (המ״מ פ״ג דאישות) ויש מכשירים (הרשב״א סי׳ תר״ג) וא״צ לכתוב זמן בשטר קידושין (ר״י) כתבו בכתב ידו ואין עליו עד מקודשת מספק (נ״י פ״ד אחין) נתן לה שטר ואמר לה ע״מ שהנייר שלי אינה מקודשת (הר״ן פ״ק דקדושין) :
<h2>סימן לג</h2>
<h3>הק'</h3>
כיצד האשה מתקדשת בביאה ובו ב סעיפים:
<h3>א</h3>
בביאה כיצד אמר לה בפני שני עדים הרי את מקודשת לי בביאה זו ונתייחד עמה בפניהם הרי זו מקודשת אע״ג דחוצפא היא (בין שבא עליה כדרכה בין שלא כדרכה) (טור) ואין דינה אלא כמאורסה ולא כנשואה: הגה וי״א דוקא שבא עליה בבית חמיו אבל כנסה לביתו ובא עליה או שקידשה כבר ובא עליה דינה כנשואה י״א דפנוי הבא על הפנויה לפני עדים חוששין שמא כוון לשם קידושין (מרדכי פ׳ האומר) דחזקה אין אדם עושה בעילתו בעילת זנות אבל אם כבר הוחזק לזנות או שיש לו אשה אחרת לא חיישינן (ת״ה סי׳ ר״ט) ויש מקילין בכל ענין וע״ל סימן קמ״ט וקס״ז סעיף ב׳ ולעיל סימן ט״ו סעיף י׳:
<h3>ב</h3>
המקדש בביאה דעתו על גמר ביאה לפיכך אם קודם שגמר קיבלה קידושין מאחר מקודשת לשני אבל אם הערה בה ופירש מיד או שאמר תחלה שדעתו לקנות בהעראה קנה מיד:
<h2>סימן לד</h2>
<h3>הק'</h3>
ברכת האירוסין ואם צריך עשרה ובו ד סעיפים:
<h3>א</h3>
כל המקדש אשה בין ע״י עצמו בין ע״י שליח מברך (הוא או השליח) (טור) וי״א דאחר מברך (סמ״ג והגהות מיי׳) וכן נוהגין אקב״ו על העריות ואסר לנו הארוסות והתיר לנו הנשואות ע״י חופה בקידושין בא״י מקדש ישראל (וי״א נוסח הברכה בלשון אחר כי אומרים והתיר לנו הנשואות ע״י חופה וקידושין (טור) וחותם בא״י מקדש עמו ישראל על ידי חופה וקידושין (כ״כ הרא״ש) וכן נוהגין במדינות אלו ואחר שיגמור הברכה יקדש:
<h3>ב</h3>
נהגו להסדיר ברכה זו על כוס של יין ומברך עליו תחלה ואח״כ מברך ברכה זו ואם אין שם יין או שכר מברך אותה בפני עצמה:
<h3>ג</h3>
אם לא בירך ברכת אירוסין בשעה שקידש לא יברך אותה בשעת נשואין: הגה וי״א דמברכין אותה בשעת הנשואין (מרדכי פ״ק דכתובות) וכן נוהגין אפי׳ קידש אשה מזמן ארוך מברכין ברכת אירוסין תחת החופה וי״א דחוזר ומקדש אותה תחת החופה כדי שיהיו הקידושין סמוכין לברכה (ריב״ש סי׳ פ״ב) וע״ל סי׳ ל״ו ואם בירך כבר ברכת ארוסין בשעת קידושין הראשונים י״א דחוזרים ומברכין תחת החופה בלא הזכרת שם משום הרואים (שם בריב״ש לענין המקדש ע״י שליח) וכן נ״ל:
<h3>ד</h3>
ברכת ארוסין צריכים עשרה לכתחילה:
<h2>סימן לה</h2>
<h3>הק'</h3>
דיני שליחות לקדושין ובו טו סעיפים:
<h3>א</h3>
האיש יכול לעשות שליח לקדש לו אשה בין אשה סתם בין אשה פלונית ויאמר לה השליח הרי את מקודשת לפלוני אבל אם אפשר לו לקדשה בעצמו אסור לקדשה ע״י שליח אא״כ מכירה שמא אח״כ ימצא בה דבר מגונה ותתגנה עליו ומ״מ אע״פ שמכירה מצוה שיקדשנה בעצמו אם אפשר:
<h3>ב</h3>
השליח נעשה עד לפיכך אם עשה שני שלוחים לקדש לו אשה א״צ עדים אחרים בד״א כשאין שם כפירת ממון כגון שקידשה בשטר או אפילו בכסף והיא מודה שקבלתו אלא שאומרת שלא קבלתו לשם קדושין אלא לשם פקדון אבל אם יש שם כפירת ממון שאומרת שלא קבלה מהם כסף (או שטר שיש בו שוה פרוטה) (המגיד משנה פ״ג) הרי זו ספק מקודשת:
<h3>ג</h3>
א״צ עדים במינוי האיש שליח לקדש לו אשה רק שהשליח והמשלח מודים בדבר ולא מקרי הודה רק אם הודה בפני עדים כדרך הוראה (ריב״ש סי׳ קצ״ג) אבל בשליחות האשה שהיא עושה שליח לקבל קדושין צריך שיהי׳ בעדים וי״א שגם בשליחות האיש צריך עדים: הגה וי״א דאף בשליחות האשה בלא עדים יש להחמיר (טור בשם הרא״ש) ואם לא היו עדים אצל הקידושין והאשה והשליח אומרים שנתקדשה כראוי ובא אחר וקדשה צריכה גט (ריב״ש סי׳ פ״ב) ואם אין עדים בדבר והמשלח כופר שעשאו שליח י״א דהוי ספק מקודשת (מרדכי פרק האיש מקדש) וי״א דאינה מקודשת כלל (ראבי״ה ור״י מינץ) וכן נראה עיקר:
<h3>ד</h3>
יש מי שאומר שאפילו לא מינוהו שליח בהדיא אלא שגילה דעתו שהוא חפץ באשה פלונית וא״ל לשדכה לו והלך השדכן וקדשה לו בלא מינוי שליחות הרי זו מקודשת:
<h3>ה</h3>
יש מי שאומר שאם האב הרצה הדברים לפני הבן שהוא רוצה לקדשה לו ושתק הבן והלך האב וקידשה לו הרי זו מקודשת דמחמת כיסופא דאב שתק ועשאו שליח לקדש לו אבל באיניש אחריני כה״ג הרי זו ספק מקודשת:
<h3>ו</h3>
הכל כשרין לשליחות קדושין חוץ מחש״ו לפי שאינן בני דעת והכותי לפי שאינו בן ברית והעבד לפי שאינו בתורת קדושין: הגה וי״א דשליח ראשון יוכל לעשות שליח שני (מרדכי פ׳ המקבל בשם י״א) אם מוסר לו הקידושין שמסר לו הבעל אבל אם לא מסר לו הבעל הקדושין רק צוה אותו לקדשה בכל כסף שירצה אין עושה שליח וי״א דבכל ענין אין שליח ראשון עושה שליח שני (הגהות מרדכי פרק האיש מקדש) השולח כתב ע״י כותי לחבירו ישראל שבמקום אחר וממנו להיות שלוחו לקדש לו אשה י״א שדינו כמו בגיטין שיתבאר לקמן סי׳ קמ״א (ר׳ ירוחם) וי״א דגבי קידושין לכ״ע הוי מקודשת מדאורייתא (כ״כ הב״י) :
<h3>ז</h3>
האומר לשליח קדש לי אשה במקום פלוני וקידשה במקום אחר אינה מקודשת וכן בכל מה ששינה שאם אמר לו לקדש סתם וקידשה על תנאי או שאמר לו לקדשה על תנאי וקידשה סתם או ששינה בתנאי אינה מקודשת:
<h3>ח</h3>
אמר לו קדשה לי והרי היא במקום פלוני וקדשה במקום אחר מקודשת שאינו מקפיד אלא מראה מקום הוא לו:
<h3>ט</h3>
העושה שליח לקדש לו אשה פלונית והלך שליח וקדשה לעצמו הרי זה מנהג רמאות ומה שעשה עשוי אם לא קדשה במעות המשלח אפי׳ אמר לה תחלה פלו׳ שלחני לקדשך לו ובשעת קדושין אומר לה הרי את מקודשת לי הרי זו מקודשת לשליח (טור) ודוקא שהאשה שמעה והבינה יפה קודם קבלת הקדושין שאמר הרי את מקודשת לי דאם לא כן אדעתא דמה שאמר לה בתחלה לקדשה לפלוני קבלה הקידושין אבל אם טעה השליח ואמר מקודשת לי אין כאן בית מיחוש דהקדש בטעות לא הוי הקדש ונאמן השליח לומר דטעה ויש מי שמחמיר להצריכה גט:
<h3>י</h3>
אם לא רצתה האשה להתקדש למשלח וקידשה השליח לעצמו אינו נקרא רמאות:
<h3>יא</h3>
האומר לשליח צא וקדש לי אשה ומת השליח ואינו יודע אם קידש לו אשה או לא קידש ה״ז בחזקת שקידש שחזקה שליח עושה שליחותו והואיל ואין יודע איזו אשה קידש לו ה״ז אסור בכל אשה שיש לה קרובות שהן ערוה עמה כגון אשה שיש לה בת או אם או אחות וכיוצא בהן שאם תאמר ישא זו שמא אמה קידש לו שלוחו או אחותה או בתה ומותר באשה שאין לה קרובות כגון אלו היתה לה קרובה כגון אם או אחות וכיוצא בהן והיתה הקרובה א״א בשעה שעשה שליח אע״פ שנתגרש קודם שימות השליח ה״ז מותר בה ואין אומרים שמא קידש השליח את קרובתה אחר שנתגרשה מפני שלא היתה ראויה בשעה שעשה השליח ואין אדם עושה שליח לקדש לו אלא אשה שיכול הוא לקדשה בשעת השליחות: הגה וכן אם באו הקרובות ואמרו לא נתקדשנו ועמדו ונשאו מותר באשה זו דהא ודאי לא נתקדשו הקרובות (הר״ן פ׳ המקבל ריב״ש סי׳ פ״ב) י״א דה״ה אם צוה לקדש אשה פלונית ומת השליח נאסר מיד בקרובותיה מטעם חזקה שליח עושה שליחותו (תוס׳ פ׳ המקבל) ויש חולקין בזה:
<h3>יב</h3>
העושה שליח לקדש לו אשה פלונית והלך וקידשה לו וקידש המשלח בעצמו לאמה או לבתה או לאחותה ואין ידוע איזה מהן נתקדשה ראשונה שתיהן צריכות גט ואסורות עליו:
<h3>יג</h3>
עשה שליח וביטל השליחות קודם הקדושין הרי הוא בטל ואם אין ידוע אם בטל השליחות קודם או אחר הקדושין הרי זו ספק מקודשת:
<h3>יד</h3>
אין לבטלה אלא בפני השליח עצמו ואם בטלו שלא בפניו מבוטל:
<h3>טו</h3>
לא הוחזק השליח בעדים הוא אומר לעצמי קדשתי והיא אומרת לראשון השני כאומר לאשה קדשתיך והיא אומרת לא קדשתני שהוא אסור בקרובותיה והיא מותרת בקרוביו היא אומרת לראשון קדשתני והוא אומר לא קדשתיך אמרה איני יודעת חזקה לשני הוחזק השליח בעדים הוא אומר לעצמי והיא אומרת לראשון חזקה לראשון (ואפ״ה השני אסור בקרובותיה) (המ״מ בשם הר״א) אמרה איני יודעת שניהם נותנים גט ואם רצו אחד נותן גט ואחד כונס: הגה וי״א דאף אם הוחזק השליחות אם השליח אומר שחזר משליחותו אינה מקודשת לראשון וכן אם לא הוחזק השליחות והמשלח אומר שעשאו שליח הוא אסור בקרובותיה (טור בשם הרא״ש) מיהו אם אח״כ חזר השליח ואמר סבור הייתי שקדשתי לעצמי ונזכרתי שקדשתיה לשולחי יש לסמוך אסברא הראשונה (הגהות מרדכי דקדושין בשם תשובת מוהר״ם) שליח שאמר קדשתיה למשלח והיא אומרת לא קדשתני המשלח אסור בקרובותיה ע״פ השליח:
<h2>סימן לו</h2>
<h3>הק'</h3>
כל דיני שליחות לאשה ובו יב סעיפים:
<h3>א</h3>
האשה יכולה לעשות שליח לקבל קידושיה ומצוה שתתקדש ע״י עצמה עם תוכל אבל איסור ליכא כמו שיש באיש ואומר האיש לשליח הרי פלונית ששלחה אותך מקודשת לי והשליח אומר קדשתיה לך ואם אמר הן דיו ואפילו שתק אם היו עסוקין באותו ענין ונתן לשליח ולא פירש ולא אמר דבר דיו ואם מקדשה בשטר אינו כותבו אלא מדעת השליח ויש מי שאומר שאינו כותבו אלא מדעתה:
<h3>ב</h3>
בכל הדברים של קידושין דין האיש עם שלוחה כדינו עם האשה:
<h3>ג</h3>
אמרה לשליח קבל הקדושין במקום פלוני והוא קבלם במקום אחר או בכל דבר שישנה בשליחותה אינה מקודשת:
<h3>ד</h3>
אמרה לו הרי הוא במקום פלוני וקבל במקום אחר מקודשת שמראה מקום היא לו:
<h3>ה</h3>
יש מי שאומר דשליח דקדושין אינו יכול למנות שליח דמילי נינהו ולא ממסרן לשליח (וע״ל סי׳ ל״ה סעיף ו׳ נתבאר) :
<h3>ו</h3>
מי שקדש ע״י שליח לא יקדש פעם אחרת בשעת חופה שלא להוציא לעז על קדושין הראשונים שיאמרו אין קידושי שליח כלום (וע״ל סוף סימן ל״ד) חזרה וביטלה השליחות קודם שקיבל הקידושין הרי הוא בטל ואינה מקודשת ואם אין ידוע אם ביטלה השליחות קודם קבלת הקדושין או אח״כ הרי זו ספק מקודשת:
<h3>ז</h3>
אם קיבל שלוחה קידושין מאחד והיא בעצמה קיבלה קדושין מאחר ואין ידוע אם קדושין שקבל שלוחה קדמו לשלה או שלה קדמו אסורה לשניהם וצריכה גט משניהם ואם רצו אחד נותן גט ואחד כונס (ומקדשה קידושין אחרים) (רבינו ירוחם נכ״ב) בד״א ברחוקים אבל אם קדשה השליח לאב וקדשה היא בעצמה לבן או לאח שניהם נותנין גט ואסורה לשניהם:
<h3>ח</h3>
אשה נעשית שליח לחבירתה לקבל קדושין אף ע״פ שנעשית לה צרה שמקדש לשתיהן ויש מי שאומר שאפי׳ אם כשאמרה לה קבלי גם בשבילי ולא השיבה הן אלא שתקה וקבלה סתם מסתמא גם בשבילה קבלה:
<h3>ט</h3>
אשה שהיא שליח לקבל קידושין לחברתה וכשנתן הקדושין אמר לה ואת נמי או וכן את שתיהן מקודשת אבל אם לא אמר לה אלא ואת הרי זו שקיבלה הקדושין ספק מקודשת שמא לא נתכוין אלא לראות מה בלבה וכאלו אמר לה ואת מה תאמרי בדבר זה ולפיכך קיבלה הקדושין היא שהרי זה עדיין שואלה לראות מה בלבה:
<h3>י</h3>
יש מי שאומר שאין האב יכול לעשות שליח לקדש בתו בוגרת וחלקו עליו:
<h3>יא</h3>
מי שקיבל קידושין לבתו בוגרת ולא עשאוהו שליח יש מי שאומר שצריכה גט מספק:
<h3>יב</h3>
אין האשה עושה שליח לקבל קדושין מיד שליח בעלה (מיהו אם עשתה הוי ספק מקודשת (ב״י) (וע״ל סי׳ קמ״א סעיף א׳ גבי גט) :
<h2>סימן לז</h2>
<h3>הק'</h3>
כל דיני קדושי קטנה ובו כז סעיפים:
<h3>א</h3>
האב מקדש את בתו שלא לדעתה כל זמן שהיא קטנה וכן כשהיא נערה רשותה בידו וקידושיה לאביה וכן הוא זכאי במציאתה ובמעשה ידיה ובכתובתה אם נתאלמנה או נתגרשה מן האירוסין הוא זכאי בכל עד שתבגר לפיכך מקבל האב קידושי בתו מיום שתלד עד שתבגר ואפילו היתה חרשת או שוטה וקידשה האב הרי היא אשת איש גמורה ואם היתה בת שלש שנים ויום אחד מתקדשת בביאה מדעת אביה פחות מכאן אם מסרה אביה לקידושי ביאה אינה מקודשת: הגה י״א דאין קדושין תופסין בנפל ואם קבל אביו בו קידושין והמקדש קידש אח״כ אחות צריכה גט: (א״ז)
<h3>ב</h3>
בגרה הבת אין לאביה בה רשות והרי היא כשאר כל הנשים שאין מתקדשות אלא לדעתן: (ואם נשים יכולות להעיד שהיא בוגרות ע״ל סי׳ קס״ד סעיף י״א וסי׳ קנ״ה סעיף ט״ו) :
<h3>ג</h3>
אם השיאה אביה ונתאלמנה או נתגרשה בחיי אביה הרי הוא ברשות עצמה ואע״פ שעדיין היא קטנה כיון שנשאת אין לאביה בה רשות לעולם אבל אם קדשה ונתאלמנה או נתגרשה כמה פעמים קודם שתבגר חוזרת לרשות אביה:
<h3>ד</h3>
נתקדשה קודם שתבגר שלא לדעת אביה אינה מקודשת:
<h3>ה</h3>
קדשה אביה בבקר וקידשה עצמה בערב ושניהם ביום שנשלם בו ששה חדשים של ימי נערות ובדקוה ומצאוה בוגרת מחזיקים אותה בחזקת בוגרת וקידושי האב אינו כלום ויש מי שאומר דאפילו אינה מכחישתו לומר שבאו הסימנים בבקר ויש מי שאומר דדוקא מכחישתו אבל באינה מכחישתו צריכה גט משניהם:
<h3>ו</h3>
אם בתוך הו׳ חדשים של נערות קדשה אביה שלא לדעתה והיא קדשה עצמה שלא לדעת אביה ונמצאו לה סימנים הוי ספק וצריכה גט משניהם:
<h3>ז</h3>
כשם שיכול האב לקדשה בעמצו כך יכול לקדשה על ידי שלוחו או ע״י עמצה שיאמר לה צאי וקבלי קידושיך: הגה וצ״ל לה כן בפני עדים דהרי שליח קבלה צריך עדים (פסקי מהרא״י סי׳ נ׳) כמו שנתבאר לעיל סי׳ ל״ה סעיף ג׳ ואם גלוי לכל שמכינה לחופה ולקבל קידושיה כאומר לה בפני עדים דמי (ריב״ש סי׳ תע״ט) ואין חילוק בין נערה לקטנה (הר״ן פ״ק דקדושין) וכן עיקר אבל יש חולקים ואומרים דאין בת קטנה יכולה לקבל קידושיה אלא האב בעצמו צריך לקבלה (הרי״ף והמרדכי בשם הר״מ) וכדי להוציא נפשו מפלוגתא יחזיק האב יד הקטנה בשעה שמקבלת הקידושין או יעמוד אצלה כשתקבלן דהוי כאלו קבלן בעצמו (כל בו ובת״ה סי׳ מ״ג) והכי עדיף טפי משקבלה בעצמו דהרי י״א דאסור לקדש בתו קטנה (שם בת״ה) כמו שיתבאר בסמוך וכשמקדש הקטנה אומר לה הרי את מקודשת לי (הר״ן פ״ק דקדושין) ואם אמר בתך מקודשת לי הוי קידושין דהרי היא במקום אביה עומדת אע״ג שנותן לה הקידושין (ריב״ש סי׳ תע״ט) ואם מקדשה בשטר כותב בשטר בתך מקודשת לי ובשעה שנותן לה אומר לה הרי את מקודשת לי (שם בהר״ן) ואם שינה בדברים אלו אפ״ה הויא מקודשת (שם) וכששולחים הבנות הקטנות למקום אחר ואין האב אצלן כשמקבלין לקדושיהן הואיל והכינה להכניסה לחופה ולקידושין הוי כאלו מחזיק בידה בשעת קבלה דמיא (פסקי מהרא״י סי׳ ל״ג) :
<h3>ח</h3>
מצוה שלא יקדש בתו כשהיא קטנה עד שתגדיל ותאמר בפלוני אני רוצה: הגה וי״א דנוהגין בזמן הזה לקדש בנותינו הקטנות משום שאנו בגלות ואין לנו תמיד סיפוק כדי צורכי נדוניא גם אנו מתי מעט ואין מוציאין תמיד זיווג הגון (תוס׳ ריש האיש מקדש) וכן נוהגין:
<h3>ט</h3>
האב שנתן רשות לשלוחו לקדש בתו והלך הוא וקדשה לאחר ושלוחו קדשה לאחר איזה מהם שקדם הוו קידושין ואם אינה ידוע איזה קודם אסורה לשניהם וצריכה גט משניהם:
<h3>י</h3>
אי שוי שליח אחרינא ולא בטליה לשליח ראשון בפירוש ואזל כל חד מנייהו וקידש בעיא גט מתרוייהו:
<h3>יא</h3>
קטנה או נערה שקידשה עצמה בלא דעת אביה או נשאת אינו כלום ואפי׳ מיאון אינה צריכה ואפי׳ שדכה אביה תחילה ואפי׳ נתרצה האב בפירוש אחר הקדושין וי״א שאם נתרצה האב כששמע הוי קדושין משעת שמיעה אפי׳ אם לא שידך ואפי׳ אם לא נתרצה מיד כששמע אלא שתק ולא מיחה ואח״כ נתרצה הוכיח סופו על תחילתו והוו קידושין משעת שמיעה אפילו נתאכלו המעות קודם שמיעה: הגה וי״א דאם נתאכלו המעות קודם לא הוו קידושין (מרדכי פרק האיש מקדש בשם רשב״ם וראבי״ה וראב״ן) בד״א כשלא מיחתה היא או אביה קודם שנתרצה אבל אם מיחתה היא או אביה קודם שנתרצתה לא הוו קדושין אפילו נתרצתה האב אח״כ: הגה וי״א דאם שמע האב ושתק ולא מיחה מיד הוי כאלו נתרצה ואם לא שמע האב או שהלך למדינת הים ונתגדלה הבת ושתקה ולא מיחתה גדלו הקידושין עמה וצריכה גט (ריב״ש סי׳ תע״ט) וי״א דבעינן שבעל אחר שנתגדלה (רשב״א סי׳ אלף רי״ט) ויש להחמיר כסברא הראשונה:
<h3>יב</h3>
קטנה שקידשה עצמה למי שגילה האב דעתו שהיה חפץ לקדשה חיישינן שמא נתרצה:
<h3>יג</h3>
נתקדשה לדעת אביה ונשאת שלא לדעתו בין שאביה כאן בין שהלך למדינת הים אינם נשואין ואם מתה אינו יורשה ואינו מטמא לה וי״א דה״ה אם מת האב קודם שנשאת ונשאת (כן משמע במרדכי פ״ב דקידושין בשם מקצת רבותינו) :
<h3>יד</h3>
קטנה שהלך אביה למדינת הים והשיאוה אחיה ואמה הוו קידושין וצריכה מיאון וכי אתי אביה לא בעיא קידושין אחרים וי״א שאינן קדושין ואפי׳ מיאון אינה צריכה ומ״מ אין לאוסרה עליו משום דתחשב כפנויה ועומדת אצלו בזנות כיון שדרך קידושין ונשואין היא אצלו: הגה ואפי׳ בא האב ומיחה אין לאוסרה עליו ואין ביאתו ביאת זנות ויכול לעכבה אצלו עד שתגדיל ויגמרו קידושיה אלא שאם קדשה האב לאחר קודם שתגדיל צריכה גט מתרווייהו (ריב״ש סי׳ קצ״ג) ושם כתוב דצריכה גט מהשני והרב פסק דצריכה מתרווייהו ויש להחמיר כסברא הראשונה ויש מחמירים עוד לומר דכל שאביה במדינת הים אפילו קדשה קטנה עצמה חיישינן שמא אם שמע האב הוי מתרצה והוי ספק מקודשת (מרדכי פ׳ האיש מקדש) מעשה בא׳ שגירש אשתו ופסק עמה שהיא תטפל בבנותיו לזונן ולהגדילן ולהשיאן וכן עשתה ובא האב ומיחה בנשואי בנותיו הקטנות ופסקו דאם צוה להשיאן ולהגדילן מה שעשתה עשוי ואינו יכול למחות ובלבד שציוה כן לפני עדים כי שליח קבלה צריך עדים כמו שנתבאר לעיל סי׳ ל״ה ס״ג אבל אם אמר שיהא כח בידה להשיאן כשיגדלו והיא השיאן בקטנותן אין במעשיה כלום ויוכל למחות דהרי שינתה ממה שציוה לה (ריב״ש סי׳ תצ״ג) :
<h3>טו</h3>
המקדש בתו סתם או שאמר לו אחת מבנותיך מקודשת לי אין הבוגרת בכלל אפילו נתנה לו רשות לקבל קידושיה ושיהיה הכסף שלו ודוק׳ דשויתיה שליח לקבל קידושין סתם ולא אמרה מפלוני אבל אמרה מפלוני גם היא ספק מקודשת ושאר הבוגרות אינם בכלל:
<h3>טז</h3>
מי שיש לו שתי בנות אפילו שתיהם קטנות ושידך אחת מהן לאחד ואחר זמן קבל ממנו קידושין ואמר בתך סתם מקודשת לי אפילו היו עסוקים בה אסורות לו וצריכות גט ממנו: הגה ואפילו חזר תוך כדי דיבור ופירש בתך פלונית אינו מועיל (מרדכי ריש קידושין בשם ראבי״ה) וכל כה״ג דהוו קידושין שלא נמסרו לביאה כופין אותו לגרש (רשב״א רל״ו) המקדש את בתו סתם אין הבוגרת בכלל:
<h3>יז</h3>
מי שיש לו ב׳ כיתי בנות מב׳ נשים וכלן ברשות שלו לקדשן ואמר למקדש בשעת הקדושין קידשתי לך את בתי הגדולה ואיני יודע אם גדולה שבגדולות או גדולה בשקטנות אם קטנה שבגדולות שהיא גדולה מן הגדולה שבקטנות כלן מותרות חוץ מן הגדולה שבגדולות:
<h3>יח</h3>
וכן אם אמר לו קידשתי את בתי הקטנה ואיני יודע אם קטנה שבקטנות אם קטנה שבגדולות אם גדולה שבקטנות שהיא קטנה מן הקטנה שבגדולות כולן מותרות חוץ מן הקטנה שבקטנות:
<h3>יט</h3>
מי שיש לו ה׳ בנים ועשו כולם את אביהם שליח לקדש להם ואמר אבי הבנים למי שיש לו ה׳ בנות אחד מבנותיך מקודשת לאחד מבני וקיבל האב הקדושין כל אחת צריכה גט מכל האחים מת אחד מהם כל אחת צריכה ארבעה גיטין וחליצה מאחד מהם:
<h3>כ</h3>
האב שאמר קידשתי את בתי ואיני יודע למי אסורה לכל העולם עד שיאמר נודע לי למי קידשתי אפילו לא נודע לו עד שבגרה וי״א דאם החתן עמד לפניו תחילה ולא הכירו ואח״כ אמר שמכירו אינו נאמן (ב״י בשם התוספות) :
<h3>כא</h3>
בא א׳ ואמר (בפני האב) (הר״ן ורבי׳ ירוחם) אני קדשתיה נאמן ומותרת לו כיון שהאב אומר איני יודע וכשכונסה אינו צריך לקדשה אבל אם האב מכחישו יש מי שאומר שאינו נאמן אפי׳ להצריכה גט:
<h3>כב</h3>
באו שנים וכל א׳ אומר אני קדשתיה שניהם נותנין גט ואם רצו א׳ נותן גט וא׳ כונס וצריך קדושין כשכונסה מאחר שנתגרשה כבר מאחר (הר״ן והרשב״א) :
<h3>כג</h3>
בא אחד וכנסה ואח״כ בא אחד ואמר אני קדשתיה אינו נאמן לאוסרה עליו וי״א דאפי׳ לא כנסה ממש אלא כיון שהתירוה ליכנס ככנסה דמי:
<h3>כד</h3>
האשה שאמרה קדשתי את עצמי ואיני יודע למי ובא אחד ואמר אני קדשתיה נאמן ליתן לה גט להתירה לעלמא אבל לא לכונסה ואם כנסה אין מוציאין מידו ואם יש עד א׳ שהוא קדשה מותר לכנסה לכתחילה (ר״ן פ׳ האומר) :
<h3>כה</h3>
האב שאמר על בתו בעודה קטנה או נערה קדשתיה וגרשתיה נאמן לפוסלה מן הכהונה ודוקא שאמר גרשתיה תוך כדי דיבור לקדשתיה אבל היכא שהוחזקה אשת איש על פיו אינו נאמן לומר לאחר זמן גרשתיה:
<h3>כו</h3>
אם אחר שבגרה אמר קדשתיה וגרשתיה כשהיתה קטנה אינו נאמן:
<h3>כז</h3>
אב שאמר שקידש בתו ואח״כ קדשה לאחר ואמר קדושי ראשון היו בפסולי עדות דאורייתא ואינם כלום נאמן (ול״נ דוקא תוך כדי דיבור נאמן וכמו שנתבאר בסמוך סעיף כ״ה) :
<h2>סימן לח</h2>
<h3>הק'</h3>
המקדש על תנאי וכל דיני תנאי ובו לט סעיפים:
<h3>א</h3>
המקדש על תנאי אם נתקיים התנאי מקודשת ואם לאו אינה מקודשת בין שיהיה התנאי מן האיש בין שיהיה מן האשה:
<h3>ב</h3>
כל תנאי צריך להיות בו ד׳ דברים ואלו הן שיהיה כפול ושיהיה הן שלו קודם ללאו ושיהיה התנאי קודם למעשה ושיהי׳ התנאי דבר שאפשר לקיימו ואם חסר התנאי אחד מהם הרי התנאי בטל כאילו אין שם תנאי כלל אלא תהיה מקודשת מיד כאילו לא התנה כלל הזכיר לאו קודם להן וחזר והזכיר הלאו אחר הן הוי תנאי כאלו הזכיר הן קודם ללאו (הר״ן פרק מי שאחזו) :
<h3>ג</h3>
כל האומר מעכשיו או על מנת אינו צריך לכפול תנאו ולא להקדים תנאי למעשה אבל צריך להתנות בדבר שאפשר לקיימו יש חולקים ואומרים דאפי׳ באומר מעכשיו או על מנת צריך להיות בתנאי כל הד׳ דברים: הגה וי״א דאפי׳ לא פי׳ כל דיני תנאי רק אמר סתם שמתנה כתנאי בני גד ובני ראובן הוי תנאי גמור (הגהות מיי׳ פ״ו) :
<h3>ד</h3>
י״א דלא בעי שיהיה בתנאי ד׳ דברים אלו אלא במקום דאתי מינייהו חומרא ולא היכא דאתי מינייהו קולא: הגה וי״א עוד דאע״ג דאיכא כל הני ד׳ דברים בעינן ג״כ שיהא התנאי בדבר א׳ והמעשה בדבר א׳ אבל אם הכל הוא בדבר א׳ אינו תנאי (הרא״ש והטור) ויש לחוש לדבריו לחומרא התנה עמה שתאכל חזיר או שאר איסור דאורייתא מקרי אפשר לקיימו (טור) אבל אם התנה עמה שתבעל לאסור לה מקרי א״א לקיימו שאחר לא יתרצה לה (שם) אבל אם התנה עמו שפלוני יתן לו חצירו או ישיא בתו לבנו מיקרי אפשר לקיימו דהרי תוכל ליתן לפלוני ממון הרבה עד שיתרצה לדבר (גם זה שם) ועיין לקמן סי׳ קמ״ד סעיף י״ב:
<h3>ה</h3>
התנה בשעת הקידושין שלא יהא לה שאר וכסות תנאו קיים ואינו מתחייב לה בהם אבל אם התנה שלא יתחייב בעונה תנאו בטל וחייב בה: הגה דכל המתנה על מה שכתוב בתורה ואינו ממון תנאו בטל (ד״א) וי״א דכל מה דתיקון רבנן הוי כמ״ש בתורה (הגהות מיי׳ ריש הכותב) :
<h3>ו</h3>
נתן לה פרוטה ואמר לה התקדשי לי בזה על מנת שאתן ליך מנה כשיתקיים התנאי יחולו הקדושין למפרע אע״פ שלא אמר מעכשיו שכל האומר על מנת כאומר מעכשיו דמי ואם קבלה קדושין מאחר קודם שיתקיים התנאי ואחר כך נתקיים התנאי אין קדושי השני כלום ואם אמר לה על מנת שאתן ליך מנה תוך ל׳ יום אם נתן לה תוך ל׳ יום הוי קידושין למפרע ואם לא נתן תוך ל׳ יום אינה מקודשת ואם קבלה קידושין מאחר תוך ל׳ יום מקודשת ואינה מקודשת עד ל׳ יום וכי שלמו ל׳ יום אם לא קיים ראשון תנו פקעו קידושי קמא וגמרו קידושי בתרא ואינה צריכה גט מראשון ואם קיים ראשון תנאו אינה צריכ׳ גט משני:
<h3>ז</h3>
לא אמר לה על מנת אלא אמר אם אתן ליך מנה תוך ל׳ יום תהא מקודשת לי בפרוטה זו אין הקדושין חלים אלא משעה שנתנו לה לפיכך אם קדשה אחר קודם שיתקיים התנאי מקודשת לשני (וע״ל ס״ס ט׳ בסמוך) :
<h3>ח</h3>
האומר לאשה הרי את מקודשת לי על מנת שירצה אבי רצה האב מקודשת לא רצה או ששתק או שמת קודם שישמע הדבר אינה מקודשת:
<h3>ט</h3>
על מנת שלא ימחה אבי ושמע ומיחה אינה מקודשת לא מיחה או שמת הרי זו מקודשת (וע׳ בסמוך ס״ס י׳) מת הבן ואח״כ שמע האב מלמדין את האב שיאמר איני רוצה כדי שלא יהיו קידושין ולא תפול לפני היבם וי״א דאומר ע״מ שירצה דינו כאומר ע״מ שלא ימחה ויש מי שאומר שדינו כאומר ע״מ שישתוק:
<h3>י</h3>
אמר על מנת שיאמר הן אף על פי שאמר בתחילה איני רוצה כל שחזר ואמר הן נתקיים התנאי ולכן לעולם הוי ספק עד שימות האב והאומר ע״מ שישתוק אם שתק בשעת שמיעה מקודשת אף על פי שחזר ומיחה: הגה מיהו אם לא היה בביתו כששמע וכשבא לביתו מיחה הוי מחאה דמה ששתק בתחילה משום שלא היה בביתו (כך משמע לריב״ש סי׳ י״ד וקנ״ג) ואם מיחה בשעת שמיעה אפי׳ חזר ונתרצה אינה מקודשת מת האב עד שלא שמע מקודשת והאומר ע״מ שלא ימחה כל זמן שמיחה נתבטל התנאי אפילו נתרצה בשעת שמיעה (וי״א דאם אמר הן פעם א׳ שוב אינו יכול למחות) (טור) :
<h3>יא</h3>
מת הבן מלמדין את האב שימחה כדי שלא תזקק ליבם:
<h3>יב</h3>
אמר לה התקדשי בפרוטה ע״מ שאעשה עמך כפועל או אדבר עליך לשלטון אם יש עדים שעשה עמה כפועל או דבר עליה לשלטון מקודשת בודאי ואם אין עדים מקודשת מספק:
<h3>יג</h3>
לא נתן לה כלום ואמר לה התקדשי לי בשכר שאעשה עמך כפועל או שאדבר עליך לשלטון אינה מקודשת שישנה לשכירות מתחילה ועד סוף והוה ליה מקדש במלוה:
<h3>יד</h3>
על מנת שיש לי מנה אם ידוע בעדים שיש לו מנה מקודשת בודאי ואם אין ידוע מקודשת מספק אפי׳ הוא אומר אין בידי:
<h3>טו</h3>
על מנת שיש לי מנה ביד פלוני אם ידוע מעדים שיש לו מנה ביד פלוני מקודשת בודאי ואם אין ידוע מקודשת מספק אפילו אומר אותו פלוני אין לו בידי:
<h3>טז</h3>
ע״מ שיאמר פלוני שיש לי מנה בידו לא אמר יש לו בידי מקודשת אמר יש לו בידי אינה מקודשת:
<h3>יז</h3>
על מנת שיש לו מנה במקום פלוני אם יש לו באותו מקום הרי זו מקודשת ואם אין לו באותו מקום שאמר הרי זו מקודשת מספק שמא יש לו באותו מקום והוא מתכוין לקלקלה:
<h3>יח</h3>
על מנת שאראך מנה אינה מקודשת עד שיראנה מנה שלו ואפילו הראה לה מנה שיש לו בעסקא מאחרים אינה מקודשת: הגה וי״א דאפילו הגיע מחלקו מן הריוח מנה אינה מקודשת מאחר שעדיין לא חלקו (ר״ן פרק האומר) הראה לה מנה משלו והיא משועבדת לבעל חוב מקודשת (ר״י בשם הרמ״ה) לא היה לו בשעת קדושין והרויח אח״כ והראה לה י״א דמקודשת (טור) אבל באומר לה ע״מ שיש לי לכ״ע בכה״ג אינה מקודשת (פ״ה) ולא חיישינן דילמא מראה לה בתר הכי למהוי ספק קידושין (טור) אמר לה ע״מ להביא לה ר׳ זוז דינו כמו בע״מ שאראך מנה וצריך להיות משלו (הרשב״א בתשובה הובאה בב״י) :
<h3>יט</h3>
ע״מ שיש לי בית כור עפר אך יש עדים שיש לו הרי זו מקודשת ואם לאו הרי זו מקודשת מספק שמא יש לו והוא אומר אין לי כדי לקלקלה:
<h3>כ</h3>
הרי את מקודשת לי בזה ע״מ שיש לי בית כור עפר במקום פלוני אם יש לו באותו מקום מקודשת בודאי ואם לאו מקודשת מספק שמא יש לו שם והוא מתכוין לקלקלה:
<h3>כא</h3>
על מנת שאראך בית כור עפר הרי זו מקודשת ויראנה ואם הראה ששכר מאחרים או שלקח באריסות אינה מקודשת: הגה אבל יש לו קרקע שמעלה ממנו מס הרי היא מקודשת דהא הקרקע שלו ובלבד שיהא לו בכדי בית כור עפר שאינו מעלה מס דע״מ שיהא לו בית כור עפר שלו גמור משמע (הר״ן פ׳ האומר) :
<h3>כב</h3>
היה לו בית כור עפר והיו בו בקעים עמוקים י׳ טפחים או סלעים גבוהים י׳ טפחים אם היו הבקעים מלאים מים הרי הן כסלעים ואין נמדדין עמו מפני שאינם ראויים לזריעה ואם אינם מלאים מים נמדדין עמו מפני שהן ראוים לזריעה ובור מלא מים אע״פ שאינו בר זריעה נמדד עמו:
<h3>כג</h3>
בית כור עפר שאמרו צריך שיהיה במקום אחד (וסלעים ובקעים אינן מפסיקין אע״פ שאינן נמדדין עמו) (הר״ן פרק האומר בשם הרשב״א) אבל אם היה בשנים או בג׳ מקומות מחולקים לגמרי אין מצטרפין:
<h3>כד</h3>
ע״מ שאני עשיר ונמצא עני או עני ונמצא עשיר על מנת שאני כהן ונמצא לוי או לוי ונמצא כהן נתין ונמצא ממזר או ממזר ונמצא נתין בן עיר ונמצא בן כרך בן כרך ונמצא בן עיר ע״מ שביתי קרוב למרחץ ונמצא רחוק רחוק ונמצא קרוב ע״מ שיש לי שפחה או בת גדולה או אופה ואין לו ע״מ שאין לו ויש לו ע״מ שיש לו אשה ובנים ואין לו ע״מ שאין לו ויש לו בכל אלו או שאמר התקדשי לי בכוס זה של יין ונמצא של דבש או דבש ונמצא מים כגון שהיה מכוסה ולא הכירה בו עד אחר כך בכל אלו והדומה להם אפילו אמרה בלבי היה להתקדש לו אפילו לא יתקיים התנאי אינה מקודשת לא שנא אם קיבלה היא הקידושין לא שנא אמרה לשליח לקבלם בתנאי ושינה השליח וכן אם היא הטעתו אפילו אמר בלבי היה לקדשה אף על פי שהטעני אינה מקודשת: הגה אא״כ אמרה כן בפירוש בשעת הקדושין ושמע הבעל ושתק (טור) וכן אם היא הטעתו (ואמר בפירוש ואע״פ שלא יהיה כן) קידושיו קידושין אבל אם כנסה סתם ואמר כסבור הייתי שהיא כהנת והיא לויה או לויה והיא כהנת עשירה והיא עניה עניה והיא עשירה הרי זו מקודשת:
<h3>כה</h3>
ע״מ שאני יודע לקרות צריך שיקרא התורה ויתרגם אותה תרגום אונקלוס הגר (וי״א דאם יודע לקרות ולתרגם ג׳ פסוקים סגי) ואם אמר לה ע״מ שאני קראה צריך להיות יודע תורה נביאים וכתובים בדקדוק יפה:
<h3>כו</h3>
ע״מ שאני יודע לשנות צריך להיות יודע המשנה (וי״א דאם יודע מדרשי התלמוד מקודשת) (טור בשם הרא״ש) ואם אמר ע״מ שאני תנאה צריך להיות יודע לקרות המשנה וספרא וספרי ותוספתא של רבי חייא:
<h3>כז</h3>
על מנת שאני תלמיד כל ששואלים אותו דבר אחד בתלמודו ואומרו ואפילו בהלכות החג שמלמדים אותן ברבים מדברים הקלים סמוך לחג כדי שיהיו כל העם בקיאים בהם:
<h3>כח</h3>
ע״מ שאני חכם כל ששואלים אותו דבר חכמה דהיינו דבר התלוי בסברא בכל מקום ואומרה:
<h3>כט</h3>
ע״מ שאני גבור כל שחביריו מתיראים ממנו מפני גבורתו:
<h3>ל</h3>
ע״מ שאני עשיר כל שבני עירו מכבדים אותו מפני עשרו:
<h3>לא</h3>
ע״מ שאני צדיק אפי׳ רשע גמור הרי זו מקודשת מספק שמא הרהר תשובה בלבו:
<h3>לב</h3>
ע״מ שאני רשע אפי׳ צדיק גמור הרי זו מקודשת מספק שמא הרהר ע״א בלבו:
<h3>לג</h3>
ע״מ שאני בן עיר ונמצא בן עיר ובן כרך ע״מ שאני בושם ונמצא בושם ובורסקי (פי׳ אומן לאבד העורות) ע״מ ששמי יוסף ונמצא שמו יוסף ושמעון הרי זו מקודשת אבל אם אמר לה ע״מ שאין שמי אלא יוסף ונמצא שמו יוסף ושמעון שאיני אלא בן עיר ונמצא בן עיר ובן כרך שאיני אלא בושם ונמצא בושם ובורסקי אינה מקודשת:
<h3>לד</h3>
המקדש את האשה וחזר בו מיד הוא או היא אע״פ שחזרו בתוך כדי דיבור אין חזרתם כלום והרי היא מקודשת:
<h3>לה</h3>
המקדש על תנאי וחזר אחר כמה ימים וביטל התנאי אע״פ שביטלו בינו לבינה שלא בפני עדים בטל התנאי והרי היא מקודשת סתם וכן אם היה התנאי מן האשה וביטלה אותו בינה ובינו בטל התנאי לפיכך המקדש על תנאי ובעל סתם או כנס סתם הרי זו צריכה גט אע״פ שלא נתקיים התנאי שמא ביטל התנאי כשבעל או כשכנס (ואם קדשה אחר צריכה גט משניהם) (ד״ע) :
<h3>לו</h3>
אמר לה התקדשי לי בפרוטה זו על מנת שאתן ליך מנה ואח״כ אמר שאינו רוצה לקיים תנאו לעולם אין כופין אותו לקיימו אלא קודושיו בטלים ואינה צריכה גט ומ״מ בעל נפש לא ישאנה בלא גט שמא אח״כ יאמר שרוצה לקיים התנאי לקלקלה על השני ואם אמר שעדיין רוצה לקיימו אין יכולים לכופו כל י״ב חדש כדין זמן שנותנין לבתולה ומי״ב חדש ואילך כותבין עליו אגרת מרד ואם מת קודם שקיים התנאי אפילו חליצה לא בעיא ואם מחלה היא התנאי בחיי המקדש גמרו הקדושין מיד כאלו קיימו וכ״ז כשלא כנסה אבל כנסה מקודשת מיד דמסתמא בשעת כניסתה לחופה מחלה לתנאי וחייב ליתן לה כתובתה:
<h3>לז</h3>
מי שהלך למדינת הים וקידש על תנאי אם באתי מכאן עד י״ב חדש תהיה מקודשת מעכשיו וקודם שהלך נתרצו שניהם להאריך הזמן ועבר י״ב חדש ולא בא ובא קודם הזמן האחרון הוי קידושין דכל מעשה שנעשה על תנאי יכול לבטל התנאי (או להוסיף או לגרוע ממנו) (הרא״ש ור׳ ירוחם) ואפילו נתאכלו המעות הוו קידושין למפרע כשנתקיים תנאי השני:
<h3>לח</h3>
בקדושין תנאי שהוא לטובתו כגון ע״מ שאין בה מומין או שאין עליה נדרים יכול לבטלו אבל אם הוא לטובת האשה כגון ע״מ שאתן ליך מאתים זוז נהי שהתנאי יכול לבטל מ״מ אינה מקודשת אם לא יתן לה מאתים זוז:
<h3>לט</h3>
האומר לאשה הרי את מקודשת לי חוץ מפלוני כלומר שלא תאסר עליו אלא תהיה אשת איש לכל העולם ולפלוני כפנויה הרי זו מקודשת מספק אבל אם אמר לה הרי את מקודשת לי ע״מ שתהיה מותרת לפלוני ה״ז מקודשת ותהיה אסורה עליו כשאר העם מפני שהתנה בדבר שאי אפשר לקיימו: הגה אם חולקין אם נתקיים התנאי או לא י״א דכל תנאי שהוא בקום ועשה אין א׳ מהן נאמן לומר שקיים התנאי שהיה עליו לקיים אלא צריך עדים אבל תנאי שהוא בשב ואל תעשה כל א׳ מהם נאמן אם אין שכנגדו מכחישו (הר״ן פרק האומר בשם האחרונים) וי״א דאפי׳ בקום ועשה נמי נאמן כל שאין כנגדו מכחישו. (הרמב״ן ור״י) :
<h2>סימן לט</h2>
<h3>הק'</h3>
המקדש את האשה על מנת שאין עליה נדרים ומומין ועל מי להביא ראיה אם נמצאו ובו ז סעיפים:
<h3>א</h3>
המקדש את האשה ע״מ שאין עליה נדרים ונמצא עליה אחד מג׳ נדרים אלו שדרך בני אדם להקפיד עליהם שלא תאכל בשר או שלא תשתה יין או שלא תתקשט במיני צבעונים אינה מקודשת (ואינה צריכה גט) (טור) וה״ה לנדרים שבינו לבינה דהוי בכלל נדרים שדרך בני אדם להקפיד עליהם נמצא עליה נדר חוץ מאלו אע״פ שהוא אומר מקפיד אני אפי׳ על זה ה״ז מקודשת ואם אמר לה ע״מ שאין עליך כל נדר אפי׳ נמצא שנדרה שלא תאכל חרובין אינה מקודשת ויש מי שאומר שחוששין שמא תלך אצל חכם ויתיר לה (ולכן אסורה להנשא בלא גט) :
<h3>ב</h3>
היו עליה נדרים והלכה אצל חכם והתירה מקודשת ואפי׳ היא אשה חשובה בד״א שהתירה חכם קודם שנודעו לבעל אבל אם נודעו לבעל קודם שהתירה מיד נתבטלו הקידושין ויש מי שאומר שאם היא אשה חשובה אפי׳ אם מקודם שנודעו לבעל התירה חכם היא ספק מקודשת (ואם קדשה ע״מ שאין עליה נדרים ובעל סתם ע״ל סימן ל״ח סעיף ל״ה) :
<h3>ג</h3>
המקדש את האשה על מנת שאין בה מומין ונמצאו בו א׳ מן המומין הפוסלים בנשים אינה מקודשת נמצא בה מום אחר חוץ מאותם המומין אע״פ שאמר מקפיד אני אפי׳ על זה הרי זו מקודשת:
<h3>ד</h3>
ומה הן המומין הפוסלים הנשים כל המומין הפוסלים בכהנים פוסלים בנשים ויותר עליהם בנשים ריח רע וזיעה וריח הפה (וי״א דאף ריח החוטם) (מרדכי בשם הרמ״ה) וקול עבה ודדיה גסים מחברותיה טפח וטפח בין דד לדד ונשיכת כלב ונעשה המקום צלקת פי׳ שנתרפאה המכה וקרס עליה עור ולא נשאר אלא רושם המכה ושומא (פי׳ וורואה בלע״ז רש״י) שעל הפדחת אפילו היתה קטנה ביותר ואע״פ שאין בה שיער וזו הוא השומא שיתירה אשה על הכהנים והיא שעומדת תחת כיפה שבראשה פעמים נראית ופעמים אינה נראית שאם תמיד נראית הרי ראה ונתפייס ואם תמיד אינה נראית אינו מום: הגה ואם יש מרחץ בעיר אפילו מומין שבסתר אין מבטלים בד״א כשדרך הבנות לילך למרחץ בגילוי אבל במקום שאין הבנות הולכות למרחץ רק בלילה ובהחבא אפילו מומין שבגלוי מבטלין נכפה אם הוא לזמן קבוע הוי מום שבסתר ואם אינו לזמן קבוע הוי מום שבגלוי (וע״ל סי׳ קט״ז עוד מדיני מומין) י״א דנכפה וריח הפה אין חילוק בין מרחץ בעיר או לא (ר״י נתיב כ״ג) :
<h3>ה</h3>
המקדש אשה סתם ונמצאו עליה אחד מן המומין הפוסלים בנשים או נמצא עליה אחד מנדרים שדרך בני אדם להקפיד עליהם הרי זו מקודשת מספק:
<h3>ו</h3>
קידשה ע״מ שאין בה מומין והיו בה מומין והלכה אצל רופא וריפא אותה אינה מקודשת אבל אם התנה האשה (ע״מ) שאין בו מומין והיו בו מומין והלך אצל רופא ורפאו ה״ז מקודשת שאין גנאי לאיש במומין שכבר נרפאו והאשה אינה מקפדת על זאת:
<h3>ז</h3>
קידשה ע״מ שלא יהיו בה מומין ונמצאו בה מומין וריפאן הרופא הרי זו מקודשת למפרע:
<h2>סימן מ</h2>
<h3>הק'</h3>
דין המקדש לאחר זמן כגון לאחר שתלד ודומיו ובו ח סעיפים:
<h3>א</h3>
האומר לאשה הרי את מקודשת לי בפרוטה זו לאחר ל׳ יום אע״פ שנתן המעות בתוך ל׳ יום הרי זו מקודשת לאחר ל׳ יום ואם חזר בו בתוך הל׳ יום או חזרה היא אינה מקודשת: הגה וי״א דאם קדשה בשטר ואינו בעין לאחר ל׳ יום אלא נקרע או נאבד תוך ל׳ אינה מקודשת (הר״ן פ׳ האומר) המקדש אשה על ל׳ יום מקודשת לעולם (שם) :
<h3>ב</h3>
בא שני וקדשה בתוך ל׳ יום הרי זו מקודשת לשני לעולם לפי שבשעה שקידשה השני לא היתה מקודשת ותפסו בה קידושי שני ונעשית אשת איש ולאחר הל׳ יום כשיבואו קידושי ראשון ימצאו אותה אשת איש ונמצה הא׳ כמו שקידש אשת איש שאין קידושין תופסין בה אבל אם מת השני או גירשה תוך ל׳ חזרו קדושי ראשון (טור בשם י״א) ולכן צריכה גט מן הראשון ויש חולקין (טור בשם הרא״ש) :
<h3>ג</h3>
האומר לאשה הרי את מקודשת לי בפרוטה זו מעכשיו ולאחר ל׳ יום ובא אחר וקידשה בתוך השלשים יום הרי זו מקודשת מספק לשניהם לפיכך שניהם נותנין גט בין בתוך הל׳ יום ובין לאחר הל׳ יום:
<h3>ד</h3>
אמר לה הרי את מקודשת לי מעכשיו ולאחר ל׳ יום ובא אחר ואמר הרי את מקודשת לי מעכשיו ולאחר עשרים יום ובא אחר ואמר הרי את מקודשת לי מעכשיו ולאחר י׳ ימים אפילו הם ק׳ על הסדר הזה קדושי כולם תופסין בה וצריכה גט מכל אחד ואחד מפני שהיא ספק מקודשת מכולן:
<h3>ה</h3>
האומר לאשה הרי את מקודשת לי בפרוטה זו לאחר שאתגייר לאחר שתתגיירי לאחר שאשתחרר לאחר שתשתחררי לאחר שימות בעליך לאחר שתמות אחותך אינה מקודשת לפי שאינו יכול עתה לקדשה:
<h3>ו</h3>
האומר ליבמה הרי את מקודשת לי בפרוטה זו לאחר שיחלוץ ליך יבמיך הרי זו ספק מקודשת:
<h3>ז</h3>
הנותן שתי פרוטות לאשה ואמר לה הרי את מקודשת לי היום באחד ובאחת לאחר שאגרשך הרי זו מקודשת וכשיגרש אותה תהיה ספק מקודשת אבל אם נתן פרוטה לאשת איש ואמר לה הרי את מקודשת לאחר שתתגרש או אם נתן פרוטה לאשתו ואמר לה הרי את מקודשת לי לאחר שאגרשך אינו כלום:
<h3>ח</h3>
האומר לחבירו אם תלד אשתך נקבה תהא מקודשת לי אינו כלום ולהרמב״ם וקצת מפרשים אם היתה אשת חבירו מעוברת והוכר העובר הבת מקודשת וצריך לחזור ולקדשה מאביה לאחר שתלד כדי שיכניסנה בקדושין שאין בהם דופי:
<h2>סימן מא</h2>
<h3>הק'</h3>
דין המקדש שתי אחיות או הרבה נשים והיו בהם נכריות ובו ד סעיפים:
<h3>א</h3>
מקדש אדם כמה נשים כאחד והוא שיהיה שוה פרוטה לכל אחת ואחת ויכולה אחת מהן לקבל הקדושין בשביל כולן לדעתן:
<h3>ב</h3>
המקדש ב׳ נשים כאחד שאסור לישא שתיהם משום ערוה אינן מקודשות כיצד כגון שקידש אשה ובתה או שתי אחיות כאחת שאמר הרי שתיכן מקודשות לי אינן מקודשות ואין שום אחת מהן צריכה גט ואם לא קידש אלא אחת ולא פירש איזו כגון שאמר לאב אחת מבנותיך מקודשת לי וקבל האב הקידושין או אם שתים או ג׳ אחיות עשאה אחת מהן שליח לחבירתה לקבל קידושיה ונתן בידה ואמר לה אחת מכן מקודשת לי כולן צריכות גט ממנו ואסור לבא על שום אחת מהן שמא היא אחות אשתו:
<h3>ג</h3>
קידש נשים רבות כאחת והיו בהן ב׳ אחיות או אשה ובתה אם אמר הראויה מכם לביאה מקודשת לי הרי כולן מקודשות לו חוץ מב׳ אחיות או אשה ובתה וכיוצא בהן ואם אמר כולכן מקושות לי נכריות מקודשות ואחיות אין מקודשות וי״א שאף נכריות אינם מקודשות הילכך נכריות מקודשות מספק ואם אמר א׳ מכולכן מקודשת לי כולן בין נכריות בין אחיות מקודשת מספק:
<h3>ד</h3>
אם היתה בתוך הנשים שקידש שפחה או כותית או שהיא ערוה עליו כגון אשת איש או בתו או אחותו וכיצא בהן ואמר הראויה מכן לביאה מקודשת לי שאר נשים מקודשות ואם אמר כולכן מקודשות לי שאר נשים מקודשות מספק:
<h2>סימן מב</h2>
<h3>הק'</h3>
אין מקדשין אלא לרצון האשה ובפני ב עדים ובו ה סעיפים:
<h3>א</h3>
אין האשה מתקדשת אלא לרצונה והמקדש אשה בעל כרחה אינה מקודשת אבל האיש שאנסוהו עד שקידש בעל כרחה הרי זו מקודשת וי״א שאינה מקודשת הילכך הוה ליה ספק: הגה אמרה תחילה קדשני וזרק קידושין לתוך חיקה ואמר לה הרי את מקודשת לי וניערה בגדיה תוך כדי דיבור להשליך ממנה הקידושין ואומרת שלא כיוונה מתחילה רק לשחוק בעלמא אפ״ה הוי מקודשת (תשו׳ מוהר״ם סוף ספר נשים) ואין הולכין בענין קידושין אחר אומדנות והוכחות המוכיחות שלא כיוונה לשם קידושין (שם) לקח יד האשה בחזקה שלא ברצונה וקדשה והיא לא זרקה הקידושין הוי מקודשת אע״פ שמתחלה באונס היה ונתן לה סתם ולא אמר לה כלום הואיל ובתחלה דבר עמה מקידושין (הגהות מרדכי סוף גיטין) היה חייב לה מעות ואמרה לו תן לי מעותי וכאשר מתחיל ליתן אמר לה הרי את מקודשת לי וזרקה היא המעות מידה אינן קידושין (טור בשם תשובת הרא״ש) :
<h3>ב</h3>
המקדש שלא בעדים ואפי׳ בעד אחד אינם קידושין ואפי׳ שניהם מודים בדבר ואפי׳ קדשה בפני עד אחד ואח״כ קדשה בפני עד אחר זה שלא בפני זה אינה מקודשת: הגה ויש מחמירין אם מקדש לפני עד א׳ (טור בשם סמ״ג) אם שניהם מודים אבל אם אחד מכחיש העד אין לחוש (כך מפרש הרשב״ץ לדעת הסמ״ג) ובמקום עיגון ודוחק יש לסמוך אדברי המקילין ואין חילוק בין אומר העד שנתקדשה לפניו לבד או שאומר שנתקדשה לפני שנים והוא לבד ראה והאחרים אומרים שלא ראו (ב״י וכן משמע בתשו׳ הרשב״א) וכן אם קידש לפני שנים והאחד מהם קרוב הוי כמקדש לפני עד אחד (וע״ל סימן מ״ז סעיף ג׳) :
<h3>ג</h3>
צריך שיראו המקדש והמתקדש את העדים אבל אם ראו אותם שנים מהחלון והם רואים ואינם נראים לו או לה אינה צריכה ממנו גט: הגה ואפי׳ שמעה העדים שאמרה שמקבלת לקדושין יכולה לומר יודע הייתי שאין קידושין בלא עדים וכוונתי לשחוק בו (ריב״ש סי׳ רס״ו) ודוקא שאומרה שכיוונה לשחוק בעלמא אבל אם מכחשת שקבלה כלו׳ והעדים מעידים שקבלה שוב אינה נאמנת לומר לשחוק כוונתי והוי קידושין (מהר״מ פדוואה סי׳ ל״ב) :
<h3>ד</h3>
קידש בפני עדים אפי׳ לא אמר אתם עדים מקודשת: הגה ואפילו ייחד עדים יכולים אחרים שראו המעשה להעיד (ריב״ש סי׳ תע״ט) וצריכים עדים לראות הנתינה ממש לידה או לרשותה אבל אם לא ראו הנתינה ממש לידה אע״פ ששמעו שאמר התקדשי לי בחפץ פלוני ואח״כ יצא מתחת ידם אינן קידושין עד שיראו הנתינה ממש (תשו׳ רשב״א סי׳ תש״פ) ואין הולכין בזה אחר אומדנות והוכחות מי שקידש דרך חור שבכותל כגון שאחת פשטה ידה דרך חור ובא אח׳ ונתן לה קידושין והחור צר וא״א לראות אותה בשעת קידושין והיא אומרת שלא שמעה שקדשה נאמנת במיגו שיכולה לומר שלא היתה ידה רק יד אחרת (רשב״א אלף קע״ט) ובלבד שלא יהיו עדים המכחישים אות׳ כל עדות שלא נחקר בב״ד לא מקרי עדות לענין קידושין (כך משמע במרדכי ריש אחד דיני ממונות) ולכן אפילו אמרו עדים חוץ לב״ד שנתקדשה יכולים לחזור בהם בב״ד לומר לא נתקדשה וכן להיפך (תשו׳ הרשב״א הובאה בב״י) עידי קידושין אינם צריכים דרישה וחקירה אם לא בדבר שנראה שיש בו רמאות (רשב״א אלף ר״ן) מצאו כתוב בשטר פלוני קידש פלונית ועדים חתומים בו כל זמן שאין השטר מקויים אין לחוש לקידושין (הגהות מרדכי דקידושין) ודלא כיש מי שמחמיר בדבר (מהרי״ק שורש ע״ד) :
<h3>ה</h3>
המקדש בפסולי עדות דאוריית׳ אינן קידושין אבל בפסולי עדות דרבנן או בעדים שהם ספק פסולי תורה אם רוצה לכנוס חוזר ומקדש בעדים כשרים ואם לא רצה לכנוס צריכה גט מספק ואפי׳ כפרה האשה ואומרת לא קדשתני כופין אותו ליתן גט וכן דין כל קדושי ספק אם רצה לכנוס חוזר ומקדש ודאי ואם לא רצה ליכנוס צריכה גט ממנו מספק ואם עמד אחר וקידשה הרי זו מקודשת לשני מספק וצריכה גט משניהם או מגרש ראשון ונושא שני אבל לגרש שני ולכנוס ראשון לא: הגה החשוד על העריות אע״פ שאין עדים שבא על הערוה רק שחשוד בעלמא (תוס׳ והרא״ש) פסול לעדות אשה בין לענין קידושין בין לענין גירושין (הרמב״ם) המקדש לפני פסולי עדות דאורייתא מכח רשעתן כגון לפני אנוסים או שאר רשעים י״א חיישינן לקדושין דילמא חזרו בתשובה (ר״י מינץ סי׳ י״א וכ״כ בא״ח בשם רש״י) ויש מקילין (ב״י ומהר״מ פדוואה סי׳ ל״ז) מיהו אלו האנוסים שהוצרכו להמיר מכח יראה וא״א להם למלט על נפשם ובצנעה מקיימים המצות הם כשרים לעדות (ריב״ש סי׳ י״א) י״א הא דאמרי׳ המקדש בפסולי עדות דרבנן חוששין לקידושין היינו בקידושי דאורייתא אבל בקידושי דרבנן ועדים פסולים מדרבנן אין חוששין לקידושין כלל (ב״י בשם הרשב״ץ בתשובה) :
<h2>סימן מג</h2>
<h3>הק'</h3>
אין קידושין לקטן ודיני קטן וקטנה אם הגדילו ובו ב סעיפים:
<h3>א</h3>
קטן שקידש או נשא אינו כלום דלא תיקנו רבנן נשואין לקטן ואסור להשיאו אשה בעודו קטן: הגה מיהו אם כבר נשאת א״צ לגרשה ומותרת לעמוד עד שתגדיל (מרדכי ריש הבא על יבמתו) (וכן משמע באשר״י פ׳ האיש מקדש) ואפי׳ שלח סבלונות משהגדיל אינו כלום דלא חיישינן שמא שלח לשם קידושין אבל אם יש עדים שנתייחד עמה משהגדיל צריכה גט משום דמסתמא בעל לשם קידושין ואם קיימה משהגדיל כתובתה קיימת וא״צ לכתוב לה כתובה אחרת ודוקא מנה ומאתים אבל תוספת אין לה: הגה לא כתב לה כתובה כשהוא קטן שכיגדיל אינו כותב לה רק מנה דהא ההיא שעתא לאו בתולה היא (הגהות אלפסי ריש מי שהיה נשוי) :
<h3>ב</h3>
המקדש את הקטנה היתומה או קטנה שיצתה מרשות אביה אימתי ממאנת וכל דיניה יתבאר בסימן קנ״ה: הגה וע״ל סי׳ קס״ט מי נאמן על קטן וקטנה אם נתגדלו ספק אם הם גדולים או קטנים הוי ספק קידושין יכולין ב״ד לפסוק להשיא את הקטנה כמו שיש רשות לאמה ולאחיה ויכולין להתנות שאם תמאן תאבד כל אשר לה אבל אין להם רשות להשיא את הקטן (נ״י פרק חרש) וע״ל ריש סימן קנ״ה:
<h2>סימן מד</h2>
<h3>הק'</h3>
קדושי חרש שוטה וקטן עריות וחייבי לאוין ובו יב סעיפים:
<h3>א</h3>
חרש וחרשת אינם בני קדושין מן התורה בין נשאו כיוצא בהן בין חרש שנשא פקחת בין חרשת שנישאת לפקח אבל חכמים תיקנו להם נישואין לפיכך אם בא פקח וקידש אשת חרש הפקחת הרי זו מקודשת לשני קידושין גמורים ונותן גט והיא מותרת לבעל החרש:
<h3>ב</h3>
שוטה ושוטית אין להם קדושין לא מדברי תורה ולא מדברי סופרים לא שנא עם כיוצא בהם לא שנא עם פקחים: הגה ודוקא שוטה גמור אבל אם דעתו צלולה אע״פ שהיא דלה וקלושה הרבה (ר״י בשם הרמ״ה) וכן עתים שוטה ועתים צלול ולא ידענו העת שהוא עומד בדעתו חוששין לקידושין (ג״ז שם) :
<h3>ג</h3>
שיכור שקידש קידושיו קידושין אפילו נשתכר הרבה ואם הגיע לשכרותו של לוט אין קדושיו קדושין ומתיישבין בדבר זה:
<h3>ד</h3>
סריס שקידש בין סריס חמה בין סריס אדם וכן איילונית שנתקדשה הוי קדושין וי״א שאיילונית ודאית אינה מקודשת:
<h3>ה</h3>
טומטום ואנדרוגינוס או שקידשו או שקידשם איש קידושיהם ספק וצריכין גט מספק וי״א דאנדרוגינוס ודאי זכר (טור בשם התוס׳ והרא״ש) :
<h3>ו</h3>
המקדש אחת מכל העריות לא עשה כלום שאין קדושין תופסין בהם חוץ מהנדה שהמקדש נדה מקודשת קדושין גמורין ואין ראוי לעשות כן:
<h3>ז</h3>
המקדש אחת מהשניות או מאיסורי לאוין או מאיסורי עשה הרי זו מקודשת קדושין גמורין חוץ מיבמה שנתקדשה לזר שאינה מקודש׳ אלא מספק:
<h3>ח</h3>
המקדש כותית או שפחה אינו כלום שאינן בני קדושין וכן כותי ועבד שקידשו ישראלית אינו כלום:
<h3>ט</h3>
ישראל מומר שקידש קדושיו קדושין גמורים וצריכה ממנו גט ואפילו זרעו שהוליד משהמיר אם קידש אותו זרע ישראלית קדושיו קדושין ודוקא שהולידו מישראלית אפילו מומרת אבל אם הולידו מן הכותית דינו ככותי אפילו היה המוליד ישראל שאינו מומר אבל ישראלית מומרת שיש לה זרע עם הכותי שקידש קדושיו קדושין (מרדכי סוף החולץ) :
<h3>י</h3>
כותי שקידש צריכה ממנו גט:
<h3>יא</h3>
מי שחציו עבד וחציו בן חורין שקידש ישראלית הרי זו ספק מקודשת:
<h3>יב</h3>
המקדש מי שחציה שפחה וחציה בת חורין צריכה גט ואם עד שלא נתן לה גט נשתחררה ואח״כ קידשה אחד מקודשת לשניהם וצריכה גט משניהם או מגרש ראשון ונושא שני ואם מתו אחיו של אחד חולץ ואחיו של שני או חולץ או מייבם:
<h2>סימן מה</h2>
<h3>הק'</h3>
שחוששין לסבלונות ולכתובה ובו ג סעיפים:
<h3>א</h3>
מקום שנהגו לשלוח סבלונות לארוסה אחר שתתארס ובאו עדים שראו סבלונות הובלו לה חוששין שמא נתקדשה וצריכה גט מספק אע״פ שרוב אנשי העיר אין משלחין סבלונו׳ אלא קודם הקידושין אע״פ שלא שלח הסבלונות בעדים (טור וכ״כ הר״ן פ״ב דקידושין) ומקום שנהגו כלם לשלוח סבלונות בתחלה ואח״כ מקדשין (אע״פ שלפעמים שולחים דרך מקרה אחר קדושין הואיל ואין מקפידין בכך (שם בהר״ן) וראו סבלונות אין חוששין לה ורש״י פריש שחשש הסבלונות הוא שמא הם עצמם ניתנו לקדושין: הגה ולכן אפי׳ יש עדים שלא קידשה כבר חיישינן שמא הסבלונות לשם קידושין ויש לחוש לשני הפירושים להחמיר (טור) וכל זה ששולח סתם אבל אם פי׳ בהדיא ששולח לה לשם סבלונות ליכא למיחש לפרש״י (הר״ן פ״ב דקדושין) וכ״ש אם אמר ששולח לשם דורון בעלמא אפילו אמר שהחתן שלח לכלה (מהרי״ק שורש קע״א) וכל זה מיירי בדשידך תחלה אבל בלא שידוכין ליכא למיחש לכ״ע (רשב״א אלף רכ״ג) וכל היכא דחיישינן אפילו אמרו שניהם שלא כיוונו לשם קידושין (הר״ן ומהרי״ק שורש כ״ה) ונשבעו על זה אינם נאמנים (ת״ה סי׳ ר״ז) י״א דכל סבלונות ששלח מיד אחר השידוכין יום או יומים אין לחוש להם כלל ואפי׳ שלח לה אח״כ ג״כ דמאחר ששלח לה תחלה אנו רואים דמסבל ואח״כ מקדש ואין חוששין לסבלונות (מהרי״ק שורש קע״א) וכל חששא דסבלונות אינו אלא להצריכה גט לכתחלה אבל אם כבר נשאת לא תצא ואזלינן בספיקא להקל (שם) י״א דאם לא שלח לה הסבלונות בעדים אין חוששין לפירש״י שהסבלונות הן עצמן קידושין ואפילו למ״ד המקדש בעד אחד חוששין לקידושין בסבלונות ליכא למיחש (מהרי״ק שורש כ״ח וק״א וקע״א) ויש מחמירין אם שלח בעדים אע״ג דלא היו עדים בנתינה לאשה (ת״ה סי׳ ר״ז) י״א דכל זה מיירי דהכלה קבלה הסבלונות בעצמה אבל במקום שדרך הכלות שאין מקבלים הסבלונות רק אחד מקבל להם אין חוששין להם (מהרי״ק שורש קע״א) וי״א שאין לחלק בין שלח לה הסבלונות או אם החתן נותן לה בעצמו וכן עיקר (תשו׳ רשב״א ק״פ וקפ״ט) ודלא כיש מי שהחמיר לומר דבמקום שהחתן בעצמו נותן לה חוששין בכל ענין (תשו׳ הרב מהר״ש) י״א דבמקום דהיה לנו למיחש שעשה איסור אם היה כוונתו לקדש בשליחות הסבלונות כגון ששלח בשבת (מהרי״ק שורש קע״א) או שיש חרם בעיר שלא לקדש כי אם בעשרה (ב״י בשם הריטב״א) אין חוששין לסבלונות שמא הם קדושין. לא שלח לה החתן בעצמו רק אבי החתן שלח לא חיישינן לפרש״י שמא הסבלונות עצמן הם קדושין אפילו אמר השליח החתן שלח לך וכל זה מיירי דידעינן בודאי בשליחות הסבלונות אבל בקלא דסבלונות לא חיישינן לכולי האי (פסקי מהרא״י סי׳ רכ״ו) :
<h3>ב</h3>
האידנא נהגו בכל מלכות ארץ ישראל ומצרים ותוגרמה שלא לחוש לסבלונות זולתי בקונסטנטינ״א שחוששין להם: הגה היה מנהג בעיר ונתבטל הולכין אחר עכשיו (ריב״ש סי׳ ה׳) לא היה מנהג בעיר כגון שהיא עיר חדשה נידון כמחצה על מחצה (הר״ן פ״ב דקדושין) וי״א דיש להחמיר אפי׳ במקום דכ״ע מסבלי והדר מקדשי אם לא שיש עוד צד היתר אצל זה (ת״ה סי׳ ר״ז ובפסקיו סי׳ ע״ד) ונ״ל דאם החתן אמר שלא שלח רק לסבלונות בעלמא לכ״ע ליכא למיחש בכה״ג וכן מעשים בכל יום לפעמים חוזרים בשדוכים והסבלונות חוזרים ולא נהגו להצריכה גט הואיל והוא במקומות בזמן הזה דכ״ע מסבלי והדר מקדשי והחתן אינו אומר ששלח לשם קדושין:
<h3>ג</h3>
חוששין לכתובה שאם כתב לה כתובה אף על פי שלא הגיע לידה אם דרך מקצת אנשי העיר שמקדשין ואח״כ כותבים כתובה חוששין שמא נתקדשה אע״פ שאין שם סופר מצוי ואין אומרים שמא הסופר נזדמן לו וכתב ואם דרך כל אנשי העיר שכותבין הכתובה קודם הקידושין אין חוששין לקדושין:
<h2>סימן מו</h2>
<h3>הק'</h3>
דיני קלא בקידושין ואם מבטלין הקול ובו ה״ס:
<h3>א</h3>
פנויה שיצא עליה קול שנתקדשה היום לפלוני בעיר זו חוששין לה והרי היא ספק מקודשת אע״פ שאין שם ראיה ברורה וכל קול שלא הוחזק בב״ד אין חוששין לו וכיצד היא הקול שהוחזק זו בו שהיא מקודשת כגון שבאו ב׳ עדים והעידו שראו הנרות דולקות ומטות מוצעות ובני אדם נכנסים ויוצאים ונשים שמחות לה ואומרות נתקדשה פלונית אבל אם שמעו אותן אומרות פלונית תתקדש היום אין חוששין לה שמא נזדמנו לקדש ולא נתקדשה: הגה וכן אם אמרו נתקדשה סתם ולא אמרו לפלוני או שאמרו נתקדשה בעיר אחרת לא מיקרי קול (טור) :
<h3>ב</h3>
וכן אם באו שנים ואמרו ראינו כמו שמחת אירוסין ושמענו הברה ושמענו מפלוני ששמע מפלוני שנתקדשה פלונית בפני פלוני ופלוני והלכו להם העדים למדינה אחרת או מתו הרי זה קול שמחזיק אותה מקודשת: הגה וי״א דלא הוי קול אלא כששמעו תרי מתרי אבל חד מתרי לא (טור בשם הרא״ש והר״ן והמ״מ בשם הרשב״א) ואין חוששין לקול אלא כשהוחזק בב״ד שבית דין חקרו בדבר ושמעו שיש ממשות בקול כמו שנתבאר אבל כל זמן שלא וחזק בב״ד לא אם לא במקום שיש חזקה טובה שנתקדשה אז לא בעינן הוחזק בב״ד (מהרי״ק שורש פ״ו) ויש לב״ד לחזור ולדקדק אחר הקול כדי לברר אם יש בו ממשות (ב״י בשם התשב״ץ ובשם הרשב״א) :
<h3>ג</h3>
בד״א שלא היה שם אמתלאה אבל אם היה שם אמתלאה ושמעו האמתלאה כששמעו שנתקדש׳ לא הוחזקה מקודשת כיצד היא אמתלאה פלונית נתקדשה על תנאי או קידושי ספק כגון שאומרים שזרק לה קידושין ספק קרוב לו ספק קרוב לה או אם יש להסתפק אם יש בקידושין שוה פרוטה או שהיה קטן לא הוחזקה אלא שואלין אותה וסומכים על דבריה הואיל ואין שם ראיה ברורה ולא קול חזק:
<h3>ד</h3>
יצא עליה קול שנתקדשה לפלוני ולאחר ימים אמרו אמתלאה אם נראים הדברים לב״ד שהוא כן סומכין על האמתלאה ולא הוחזקה מקודשת ואם לאו הואיל ולא נשמעת האמתלאה בעת שנשמעו הקידושין אין חוששין לאמתלאה: הגה נתברר אח״כ ששקר הקול כגון שבאו העדים שתלו בהן הקדושין ושנתקדשו בפניהם ואומרים לא היו דברים מעולם מבטלין קלא (טור בשם הרמ״ה) וי״א דבזמן הזה אין מבטלין קלא (ב״י שכן דעת הרמב״ם וכן משמע מהרי״ף וכ״כ הר״ן פ׳ המקדש) שלח לה סבלונות והוא בדרך שאין חוששין לסבלונות ששלח לה אע״ג דיצא עליה מזה קול מקודשת אין חוששין לקול שכן דרך לקרא לסבלונות קידושין (כן משמע בתשו׳ הרא״ש כלל ל״ה) וכל מקום שאין צריכין להחמיר אין להחמיר בקול כלל כדי שלא יתן יד לרשעים שיוציאו קולות על בנות ישראל לעגנן או לוהציא מהן ממון (ב״י בשם הרשב״א) :
<h3>ה</h3>
יצא עליה קול שהיא מקודשת לפלוני ובא אחר וקדשה בפנינו בודקין על קידושי ראשון שהם בקול אם באו עדים ברורים בראיה ברורה שהיא מקודשת לראשון אין קידושי שני כלום ואם לאו מגרש ראשון שקדושיו בקול ונושא שני שקדושיו ודאי ואם גירש השני לא יכנוס ראשון שמא יאמר החזיר גרושתו מן האירוסין אחר שנתארסה לאחר ואם כנסה שני קודם שגירש ראשון הרי זו אסורה עליו עולמית אף לאחר שגירש ראשון (וע״ל סי׳ ל׳ סעיף ד׳) :
<h3>ו</h3>
יצא עליה קול שהיא מקודשת לפלוני ויצא קול אחר כמותו שהיא מקודשת לאחר אחד מגרש ואחד כונס בין ראשון ובין אחרון:
<h3>ז</h3>
יצא עליה קול שנתקדשה לפלוני וגירשה אין חוששין לאוסרה משום הקדושין ואסורה לכהן משום קול הגירושין:
<h3>ח</h3>
קול היוצא אחר הנשואין או אפי׳ אחר אירוסין לומר שנתקדשה לאחר תחלה אין חוששין לו: הגה ואפי׳ אם יצא קול כבר שלא הוחזק בב״ד עד לאחר שנתארסה אין בודקין אחר הקול להחזיקו (כ״כ בשם הרמב״ן) מיהו אם היא מודה אח״כ שנתקדשה לראשון אסורה לבעלה (כך משמע מתשובת הרא״ש כלל ל״ה) הואיל ויצא הקול תחילה הרב נתן טעם לשבח לחלק בין נדון דידן ובין ההיא שאמרה טמאה אני כו׳ (וע׳ לקמן ס״ס מ״ח) :
<h2>סימן מז</h2>
<h3>הק'</h3>
עדים המכחישין זה את זה בקדושין או היא אומרת נתקדשתי וחזרה ובו ד סעיפים:
<h3>א</h3>
ב׳ אומרים ראינו שנתקדשה וב׳ אומרים לא ראינו שנתקדשה הרי זו מקודשת אפי׳ כולם דרים עמה בחצר לא ראינו אינו ראיה שאפשר שנתקדשה בצינעה:
<h3>ב</h3>
ב׳ אומרים נתקדשה וב׳ אומרים לא נתקדשה ל״ש שזרק לה קידושיה ב׳ אומרים קרוב לו ושנים אומרים קרוב לה ל״ש אמרו הב׳ שמעולם לא היה לה ספק קידושין לא תנשא ואם נשאת תצא ואם נשאת לאחד מעדיה ואומרת ברי לי שלא נתקדשתי לא תצא:
<h3>ג</h3>
עד אחד אומר נתקדשה ועד אחד אומר לא נתקדשה אם אמר שמעולם לא היו בה ספק קדושין תנשא לכתחלה ואם זרק לה קדושין א׳ אומר קרוב לו וא׳ אומר קרוב לה לא תנשא ואם נשאת לא תצא (וע״ל סי׳ מ״ב סעיף ב׳) :
<h3>ד</h3>
אמרה היא בעצמה נתקדשתי וחזרה ואמרה פנויה אני תוך כדי דיבור נאמנת לאחר כדי דיבור אינ׳ נאמנת ואם נותנת אמתלאה לדבריה שאמרה כן תחילה כדי שלא יקפצו עליה אנשים שאינם מהוגנים וכיוצא בזה וראינו בדבריה ממש הרי זו נאמנת ואם לא נותנת אמתלאה או שנתנה ואין בה ממש אינה נאמנת ואם קדשה אחר הוי ספק קדושין לפיכך נותן לה גט ותהיה אסורה עליו ועל הכל עד שיבוא ארוסה: הגה וי״א דכל זה מיירי באמרה נתקדשתי סתם אבל אמרה נתקדשתי לפלוני שוב אינה נאמנת לומר פנויה אני דלאו כל הימנה לחוב לו ולהפקיע עצמה ממנו:
<h2>סימן מח</h2>
<h3>הק'</h3>
אמר לה קדשתיך והיא אומרת לא או להפך ובו ז סעיפים:
<h3>א</h3>
האומר לאשה קדשתיך והיא אומרת לא קדשתני הוא אסור בקרובותיה והיא מותרת בקרוביו:
<h3>ב</h3>
קדשתני והוא אומר לא קדשתיך הוא מותר בקרובותיה והיא אסורה בקרוביו:
<h3>ג</h3>
קדשתיך והיא אומרת לא קדשתני אלא בתי הוא אסור בקרובות האם והאם מותרת בקרוביו ומותר בקרובות הבת והבת מותרת בקרוביו:
<h3>ד</h3>
קדשתי את בתך והיא אומרת לא קדשת אלא אותי הוא אסור בקרובות הבת והבת מותרת בקרוביו ומותר בקרובות האם והאם אסורה על קרוביו:
<h3>ה</h3>
כל אלו שטוענין הקדושין כשטען הטוען שהיו שם עדים והלכו להם למדינה אחרה או מתו אבל אם הודו שהיו הקדושין בלא שני עדים אין כאן קדושין:
<h3>ו</h3>
כל מקום שאמרנו שאמרה האשה לאיש קדשתני והוא אומר לא קדשתיך מבקשין ממנו שיכתוב לה גט להתירה: הגה ואז נאסר בקרובותיה הואיל ונתן לה גט אבל אם הוא אומר קדשתיך והיא אומרת לא קדשתני וכפאו לגט משום חשש הנמנע לנושאה אין האשה נאסרת בקרוביו מחמת הגט (הגהות מרדכי דקדושין) :
<h3>ז</h3>
מי שאומר קודם שקדשתי את אשתי קדשתי את אחותה בפני פלוני ופלוני והלכו להם למדינת הים ולא גרשתיה והרי היא נשואה אינו נאמן לאוסרה על בעלה כל זמן שלא יביא עדים ואפי׳ אם תאמר היא אמת שקדשתני אינה נאמנת לאסור עצמה על בעלה ואפי׳ אם יביא עדים שקידשה אם נתקדשה אחות אשתו בפניו אינה נאסרת על בעלה וזה אסור באשתו שכיון שאמר שקידש אחותה תחלה נאסר בקרובות שתיהן (וע״ל סוף סימן מ״ז) :
<h2>סימן מט</h2>
<h3>הק'</h3>
קידש אחת מחמש נשים וכל אחת אומרת אותי קידש ובו ג׳ סעיפים:
<h3>א</h3>
המקדש אחת מה׳ נשים וכתב לה כתובה ואינו יודע איזו היא וכל אחת מהן אומרת אני הוא אסור בקרובות כולן ונותן גט לכל אחת ואחת ומניח כתובה ביניהם ומסתלק ואם קידש בביאה קנסו אותו חכמים שיתן כתובה לכל אחת ואחת:
<h3>ב</h3>
המקדש אשה וחזר בו מיד ואמר שהמעות יהיו מתנה אפי׳ תוך כדי דבור אין חזרתו כלום וצריכה גט:
<h3>ג</h3>
כל מי שאינו בקי בטיב גיטין וקידושין לא יהא לו עסק עמהם להורות בהם שבקל יכול לטעות ויתיר את הערוה וגורם להרבות ממזרים בישראל:
<h2>סימן נ</h2>
<h3>הק'</h3>
מתי חוזרין הקדושין והסבלונות ודיני קנסות ובו ז״ס:
<h3>א</h3>
המקדש את האשה בין שחזרה היא בה ובין שחזר הוא בין שמת הוא בין שמתה היא או שגירשה אין הקדושין חוזרין לעולם אפילו קדשה באלף דינר הרי הם מתנה גמורה שאין לה חזרה ואם היו קדושי טעות חוזרים המעות וכן אם היתה ממאנת וכן אם היו קדושין על תנאי ולא נתקיים התנאי וכן אם היו קדושי ספק (וכ״ז לא מיירי אלא מן הארוסין אבל מן הנשואין הקדושין חוזרין (מהרי״ל סי׳ ס״א) :
<h3>ב</h3>
המקדש אחותו המעות מתנה מפני שהכל יודעים שאין קידושין תופסין בעריות ואין זה טועה אלא גמר ונתן לשם מתנה:
<h3>ג</h3>
השולח סבלונות לבית חמיו בין מרובין בין מועטין בין שאכל שם סעודת ארוסין בין שלא אכל בין שמתה היא בין שמת הוא או שחזר בו האיש יחזרו הסבלונות כולם חוץ מהמאכל והמשתה וכן מעות וכן כלים מועטין ששלח לה להשתמש שם בבית אביה אם נשתמשה בהם ובלו או אבדו אינם משתלמין אבל אם היו קיימים חוזר הכל וגובה אותם בב״ד שהדבר ידוע שלא שלחם אלא דרך נוי בלבד: הגה וי״א דאפילו בדבר מאכל ומשתה ודברים מועטים דאין חוזרין דוקא כשאכל שם החתן ואז אפילו מה שהוא בעין אינו חוזר אבל אי לא אכל שם חוזר הכל (שם טור) חזרה היא בה חוזר הכל ואפילו המאכל והמשקה נותנת דמיו בזול דהיינו שאם היו דמי המאכל והמשקה ששה משלמת ד׳ ואם היה מנהג המדינה שיעשה כל אדם סעודה ויאכיל לריעיו או יחלק מעות לשמשים ולחזנים וכיוצא בהם ועשה כדרך שעושים כל העם וחזרה בו משלמת הכל שהרי גרמה לו לאבד ממון והוא שיהיה לו עדים כמה הוציא (וי״א דכ״ז מיירי במה ששלח לאחר אירוסין אבל קודם אירוסין לאחר שידוכין חוזר הכל) (נ״י פ׳ מי שמת וכ״כ הריטב״א) ויש חולקים (ב״י בשם הרשב״א) :
<h3>ד</h3>
המשדך בתו לחבירו ושלח לו בגדים ותכשיטין ואח״כ נתבטלו השדוכין וחזר בו החתן או חמיו יחזיר מה ששלח לו דכי היכי דהדרי סבלונות דשלח איהו לה הדרי מאי דשלחה איהי לדידיה דאומדן דעתה הוא שלא שלחה לו אלא על דעת שיכניסנה לחופה:
<h3>ה</h3>
ראובן שידך בתו לשמעון בקנין ושבועה והשלישו שטרות ואחר כך אירע שהמירה אחות המשודכת יכול שמעון לחזור בו ופטור מהקנין ומהשבועה ומחיוב השטר (דהיינו הקנסות שעשו ביניהם) ואם החזיר השליש השטר למשודכת לא עשה כלום וה״ה אם נשתטית המשודכת שיוכל המשודך לחזור בו וכן אם קלקל המשודך מעשיו יכולה המשודכת לחזור בה ופטורה מהקנין ומהשבועה ומחיוב השטר ואם החזיר השליש השטר למשודך לא עשה כלום: הגה ויש אומרים דכל זה קודם אירוסין אבל אחר אירוסין נסתחפה שדהו (מהרי״ק שורש קע״א) ועיין בי״ד סי׳ רכ״ח סעיף מ״ג וסי׳ רל״ב שם סעיף ט״ז:
<h3>ו</h3>
כשרוצין לעשות הבטחות לשידוכין עושים בענין שלא יהא אסמכתא דהיינו שעושים שטר מזה שחייב לחבירו מנה ואחר שחייב עצמו מנה (מתנה עם אבי הכלה) שאם יקיים השידוכין ויכנס לחופה עם משודכתו זאת הרי החוב מחול לו ואח״כ עושין שטר שחבירו חייב לזה מנה ומתנה עמו שאם יכניס בתו לחופה עם זה המשודך יהא החוב מחול לו ומניחים שני שטרות אלו ביד שליש: הגה וי״א דכל קנסות שעושים בשדוכין אין בהם משום אסמכתא (תוס׳ פרק איזהו נשך והרא״ש פ״ד דנדרים) וכן המנהג פשוט לגבות קנסות שעושין בשידוכין וכמו שיתבאר במ״ה סימן ר״ז ודוקא אם כבר נכתבו שטרי הקנסות אבל אם קבלו קנין ע״מ לכתוב השטרות וקודם שנכתבו חזר אחד בהם ומיחה בעדים שלא לכתוב השטרות הרשות בידו למחות בשטר (תשו׳ הרא״ש כלל ל״ד) (וכמו שיתבאר בח״ה סי׳ ל״ט וסי׳ רמ״ג) י״א דמי שפוסק על בתו (שם כלל מ״ג) או על בת בתו (הרשב״א סי׳ תשכ״א) או קרובתו שתנשא לפלוני ואחר כך אין הבת רוצה דהפוסק פטור מן הקנס דזה מקרי אונס אע״ג דלא התנה ובלבד שלא יהא ערמה בדבר (וע״ל ס״ס נ״ז) וכן בשאר אונסים כגון שמת הפוסק אין יורשין צריכין לקיים ופטורים מן הקנס ודוקא בפסיקא בעלמא פטורים מן הקנס אבל אם נתחייב עצמו בשטר חייבין יורשיו לשלם ולא מהני אונס וע׳ לקמן סי׳ נ״א (שם תמצאנו) שנים ששידכו ביניהם והיו דרים בעיר אחת ועשו קנס ביניהם ואח״כ יצא אחד מן העיר ורוצה שהשני ילך אחריו לקדש אם אינו רוצה פטור מן הקנס (ריב״ש סי׳ קע״ז ובתשובת הרמב״ן סי׳ רפ״ח) ועיין בח״ה סי׳ י״ב סעיף ט׳ אם רוצה העובר ליתן הקנס אם מחויב לקיים הדבר מצד קיבול הקנין:
<h3>ז</h3>
אם נותן משכון לחבירו להבטיחו שלא יחזור בו מהשידוכין צריך שיאמר אם אחזור בי תזכה בכך וכך ממון בגוף חפץ זה: הגה שנים שנשבעו זה לזה שישאו זה את זה ועבר א׳ מהם או שאחד נשבע לבד נתבאר הכל בי״ד סי׳ רל״ו (דיני שדכנות עיין בח״ה ס״ס פ״ז וסוף סי׳ קפ״ה וסי׳ רס״ד) :
<h2>סימן נא</h2>
<h3>הק'</h3>
דברים שנקנו באמירה אם נתנו ליכתוב ובו ס״א:
<h3>א</h3>
איש ואשה שהיו ביניהם שידוכין ואמר לה כמה את מכנסת לי כך וכך אמרה לו וכמה אתה נותן לי או כותב לי כך וכך ואין חילוק בזה בין נשואין ראשונים לשניים (כ״נ מהרמב״ם וכ״כ הריב״ש סי׳ שמ״ה) וכן האב שפסק ע״י בנו ובתו כמה אתה נותן לבנך כך וכך וכמה אתה נותן לבתך כך וכך: הגה ודוקא בדברים כאלו שביד האב לקיים אבל אם פוסק על בנו שיעשה איזה דבר כגון לילך אחריה למקום אחר אינו נקנה באמירה דאין זה תלוי באב רק בבן (מרדכי פ׳ הנושא ובפ׳ מי שמת) עמדו וקדשו קנו אותן הדברים ואע״פ שלא היה ביניהם קנין ואלו הן הדברים הנקנים באמירה והוא שיהיו הדברים שפסקו מצויים ברשותם שאין אדם מקנה דבר שלא בא לעולם ודברים אלו לא ניתנו ליכתב לפיכך אפי׳ נכתבו אינם כשטר שיטרוף בהם ממשועבדים בד״א כשפסק האב לבתו בין קטנה בין גדולה או לבנו ובנישואין הראשונים וי״א דבעינן דעמדו וקדשו מיד ולא הפסיקו בדברים אחרים אבל הפסיקו בדברים אחרים לא (טור) וכן אם קדשו ואח״כ פסקו לא מהני (תוס׳ פ׳ נערה) (וי״א דבעי׳ ג״כ דהתנו כן ביחד אבל אם עשו בלא תנאי אלא כל אחד אומר מעצמו אינו נקנה באמריה) (ריב״ש סי׳ שמ״ה) אבל אח שפסק לאחותו או אשה שפסקה לבתה וכן שאר קרובים וכן האב שפסק לבנו או לבתו בנישואין שניים לא קנו אותם הדברים עד שיקנו מיד הפוסק שהוא נותן כך וכך: הגה הדברים הנקנים באמריה או שפסק האב וקנו מידו הוי כשאר חוב ואפי׳ מת האב קודם שנשאת החתן מוציא מן היורשין ואפילו ממשעבדי כשאר חוב (ריב״ש סי׳ קכ״ט) וי״א דאין מנכין לבת מירושתה הואיל וזכתה בהן בחיי האב אבל אם אמר אתן כך וכך וכן חתן שפסק לעשות לה כתובה כך וכך ובשעת הנשואין חוזרין בהם עיין בח״ה סי׳ רמ״ה אם צריך לקיים מצד הקנין אבל מצד הקנס שפסקו על עצמן ודאי צריך לקיים ולכן נהגו לעשות תנאים חדשים קודם הנשואין כן נ״ל וכל הדברים שנתבארו כאן שאינן נקנין באמירה היינו דוקא במתנה מרובה ולעשיר אבל הפוסק לעני צריך לקיים משום דהוי כנדר (ב״י בשם ר״מ וכן הוא בירושלמי) וכן בעשיר מתנה מועטת אית ביה משום מחוסרי אמנה אם חוזר בו (ב״י בשם הרשב״א) (ועיין בח״ה סי׳ רמ״ט בהלכות מתנה) החתן צריך לשלם שכר התנאים אם לא נכתב רק שטר אחד (נ״י פרק גט פשוט) אבל אם נכתבו ב׳ שטרות כל א׳ משלם שלו כל מה שפוסקין צריכין ליתן קודם שיכנוס אבל לא יוכל לומר כנוס ואח״כ אתן אבל אם רוצה להשליש המעות הרשות בידו (הגהות אלפסי ועיין בח״ה סי׳ ע״ג סעיף ח׳) מי שנשבע ליתן נדוניא לחתנו והוא מרגיל קטטה עם הבת (מהרי״ק שורש פ״א) :
<h2>סימן נב</h2>
<h3>הק'</h3>
גנ הפוסק מעות לחתנו ואינו רוצה ליתן לו (ודין הפוסק לבנו או בתו אם קנו ודין אם נפלה לפני היבם ודין מתה הבת) ובו ד סעיפים:
<h3>א</h3>
הפוסק מעות לחתנו והלך האב למדינה אחרת או שאין לו יכולה היא לומר לבעל אני לא פסקתי על עצמי או כנוס בלא נדוניא או פטרני בגט אבל אם פסקה היא על עצמה ולא הגיע ידה הרי זו יושבת עד שתמצא מה שפסקה או עד שתמות בד״א בגדולה אבל בקטנה שפסקה על עצמה כופין אותו ליתן גט או יכנוס בלא נידוניא: הגה וכל זה כשאין יד האשה משגת ליתן מה שפסק אביה אבל אם ידה משגת צריכה ליתן מה שפסק אביה ואינה יכולה לומר כנוס או פטור (הגהות אלפסי פ׳ שני דייני גזירות ותשובת מיי׳ סוף ה׳ אישות) וכל זה לא מיירי אלא קודם שנשאה אבל לאחר שנשאה ודאי לא יוכל לבגוד באשתו משום שאין נותנין לו מה שפסקו לו אלא חייב בכל דבר שאיש חייב לאשתו (הגהות מרדכי פרק שני דייני גזירות) מי שפסק לתת לבתו ואח״כ אומר שנתן לבתו לא מהני אלא צריך לתת לזוג (מהרי״ל סי׳ קל״ז) וע״ל סי׳ ב׳ שלא לתקוטט אדם בעבור נדוניא אע״פ שפסקו לו:
<h3>ב</h3>
האב שפסק ע״י בתו לא קנתה הבת אותה המתנה עד שיכנוס אותה בעלה וכן הבן לא קנה עד שיכניס שכל הפוסק אינו פוסק אלא ע״מ לכנוס לפיכך הפוסק מעות לחתנו (או לבנו) ומת קודם שיכניס ונפלה לפני אחיו ליבם יכול האב לומר ליבם לאחיך הייתי רוצה ליתן ולך איני רוצה ליתן ואפי׳ היה הראשון עם הארץ והשני חכם ואע״פ שהבת רוצה בו:
<h3>ג</h3>
יש מי שאומר שהפוסק לבתו כגון שאמר בשעת קדושין כך וכך אני נותן לבתי קנתה הבת לענין שאם נתייבמה לא מצי למימר לאחיך הייתי רוצה ליתן שהרי לבתו פסק ולא פקעו הקדושין שמכחם יבמה אחיו:
<h3>ד</h3>
הפוסק מעות לחתנו בשעת הקדושין ונתנם לו קודם החופה ומתה הבת ויש לה בן יחזיר המעות לאב שכל הפוסק דעתו ע״מ לכנוס ויש מי שאומר דהני מילי בפוסק לחתנו אבל מי שנתן לבתו סתם שתנשא בו ולא הזכיר שתנשא לפלוני קנתה אותה מתנה וכיון שנתקדשה אע״פ שבטלו הקדושין כשמת הארוס אין האב יכול לחזור בו : הגה מי שנדר מעות להשיא יתומה ומתה ע׳ בי״ד סי׳ רנ״ג הפוסק מעות לחתנו או לבתו וכנסה ואח״כ מתה הבת ועדיין לא נתן י״א שזכה בהן הבעל וצריך ליתן לו כל מה שפסק (רש״י והרמב״ם והר״ן ומרדכי בשם ר״י הלבן) ור״ת פירש דלא זכה בהן הבעל ומכח ספק לא מפקינן ממונא מן האב (ת״ה שכ״א ומהרי״ק שורש צ״א והגהות מיי׳) כל זמן שלא באו פעם א׳ ליד החתן (מרדכי פרק נערה) אפי׳ בא ליד שליש מכח שניהם (שם בת״ה) וי״א דאם בא ליד שליש זכה בהם (מרדכי) וכן אם העמיד לו ערבות (הגהות מרדכי) אבל בלא זה אפי׳ עשה האב עליו שטר וזקפן עליו במלוה ויש לו בנים ממנה לא זכה בהן הבעל (ת״ה סי׳ שכ״א) ולא מפקינן מן האב אבל אם תפס החתן לא מפקי׳ מיניה דיכול לומר קים לי כסברא הראשונה (מרדכי) וכל זה שלא בא פעם אחת ליד החתן בחיי הבת אבל אם בא לידו פעם א׳ אע״פ שהחזיר ליד האב זכה בכל ואין חילוק בכל זה בין פוסק לבתו או לבנו ומת (כן משמע מל׳ התקנה וכ״כ הגהות מרדכי בשם מוהר״ם) עוד תקן ר״ת וחכמי צרפת שאף אם כבר נתן האב הנדוניא אם מתה האשה או האיש תוך שנה ראשונה בלא זרע קיימא חוזר הכל לאב או ליורשי המת וי״א עוד דאף בשנה שניה יחזרו חצי הנדוניא (הכל במרדכי) וכן המנהג פשוט במדינות אלו שנוהגין בזה כתקנת קהילות שו״ם ודוקא מה שהוא בעין חוזר אבל מה שהוציא או נאבד פטור ובלבד שלא בזבז לאחר מותה רק לצורכי קבורתה (גם זה שם) י״א דאם החתן רוצה למכור נכסיה תוך שנתיים יורשים יכולים למחות מהאי טעמא (הגהות אלפסי פרק מציאת האשה) ועיין עוד מאלו הדינין לקמן סי׳ קי״ח:
<h2>סימן נד</h2>
<h3>הק'</h3>
דין הפוסק לבנו או לבתו ומת ובו סעיף אחד:
<h3>א</h3>
מי שצוה לתת לבתו כך וכך מעות לפרנסה ליקח בהם קרקע בין שהיה שכיב מרע בין שהיה בריא ומת והרי המעות ביד השליש ואמרה הבת תנו אותם לבעלי כל מה שירצה יעשה בהם אם היתה גדולה ונשאת הרשות בידה ואם עדיין מאורסה היא יעשה שליש מה שהושלש בידו ואם עדיין קטנה היא אפי׳ נשאת אין שומעין לה אלא יעשה שליש כמו שצוה האב (וי״א דבעינן שהושלש מתחלה לכך וע׳ בח״ה סי׳ רצ״ב) :
<h2>סימן נה</h2>
<h3>הק'</h3>
דין ארוסה לענין מזונות וקבורה וירושה ואם יש כתובה ובו ז סעיפים:
<h3>א</h3>
הארוסה אסורה לבעלה מדברי סופרים כל זמן שהיא בבית אביה והבא על ארוסתו בבית חמיו מכין אותו מכת מרדות: הגה ואפי׳ בייחוד אסורים ולכן ארוס שהוא עם ארוסתו בבית א׳ מברכין ז׳ ברכות פן יתייחדו (מרדכי פ״ק דכתובות) וי״א דאין להם לדור ביחד שלא יקיצו זה בזה (כל בו) ואפי׳ בשדוכין בלא אירוסין יש לחוש (חידושי אגודה פרק קמא דכתובות) אפילו אם קדשה בביאה אסור לו לבא עליה ביאה שניה בבית אביה עד שיביא אותה לתוך ביתו ויתייחד עמה ויפרישנה לו ויחוד זה הוא הנקרא כניסה לחופה והוא הנקרא נישואין בכל מקום והבא על ארוסתו לשם נשואין אחר שקידשה משיערה בה קנאה ונעשית נשואה והרי היא כאשתו לכל דבר וצריך לברך ברכת חתנים בבית החתן קודם הנישואין: הגה וי״א דחופה אינו יחוד אלא כל שהביאה החתן לביתו לשם נשואין (כ״כ הר״ן בשי״א ריש כתובות) וי״א שהחופה היא שפורסין סודר על ראשה בשעת הברכה (הב״י הביאו) וי״א דחופת בתולה משיצאה בהינומא ואלמנה משנתייחדו (תוס׳ פ״ק דיומא) והמנהג פשוט עכשיו לקרות חופה מקום שמכניסין יריעה פרוסה על גבי כלונסות ומכניסין תחתיה החתן והכלה ברבים ומקדשה שם ומברכין שם ברכת ארוסין ונשואין ואח״כ מוליכים אותם לביתם ואוכלין ביחד במקום צנוע וזה החופה הנוהגת עכשיו ע׳ לקמן סי׳ ס״ב סעיף ט׳ וסימן ס׳:
<h3>ב</h3>
המארס את האשה וברך ברכת חתנים ולא נתייחד עמה בביתו עדיין ארוסה היא שאין ברכת חתנים עושה הנשואין אלא כניסה לחופה:
<h3>ג</h3>
אירס וכנס לחופה ולא ברך ברכת חתנים ה״ז נשואה גמורה וחוזר ומברך אפילו אחר כמה ימים וצריך לכתוב כתובה קודם כניסה לחופה ואח״כ יהיה מותר באשתו:
<h3>ד</h3>
אין הארוס חייב במזונות ארוסתו אא״כ היתה בת הנזונת מהאחין שהרי אין לה מזונות מאחיה אלא עד שתתארס או עד שתבגור וזו אינה בוגרת כדי שתזון עצמה (וי״א דאינו חייב במזונותיה כל עיקר) (טור בשם הרא״ש) :
<h3>ה</h3>
ארוסה שמתה אם היה הארוס כהן אינו מטמא לה ואם מת היא אינה חייבת ליטמא לו ואינו יורשה ואינו חייב בקברותה אלא אביה יורשה ואביה קוברה (וה״ה אם נשאה במקום שלא זכה בנדוניא (סברת הרב) כדרך שנתבאר ס״ס נ״ג וע״ל סי׳ ס״ט סעיף ה׳) :
<h3>ו</h3>
המארס את האשה וכתב לה כתובה ולא כנסה לחופה עדיין ארוסה היא ואינה נשואה שאין הכתובה עושה נשואין ואם מת או גירשה גובה עיקר כתובה מבני חורין ואינה גובה תוספות כלל הואיל ולא כנסה אבל אם אירס אשה ולא כתב לה כתובה ומת או גירשה והיא ארוסה אין לה כלום ואפי׳ העיקר שלא תקנו לה עיקר כתובה עד שתנשא או עד שיכתוב (וי״א דארוסה יש לה כתובה הרא״ש והר״ן והטור) (אבל נוהגין כסברא הראשונה) :
<h3>ז</h3>
המארס את בתו ונתאלמנה או נתגרשה מן האירוסין אפי׳ כמה פעמים קודם שתבגר כתובתה של אביה נשאת ונתאלמנה או נתגרשה מן הנשואין אין לאביה בה כלום אפי׳ בראשונה:
<h2>סימן נט</h2>
<h3>הק'</h3>
כמה זמן נותנין לארוסה ובו ד סעיפים:
<h3>א</h3>
המארס אשה ושהה כמה שנים ותבעה לנישואין והרי היא נערה נותנים לה י״ב חדש מיום התביעה לפרנס את עצמה ולתקן מה שהיא צריכה לה ואח״כ תנשא תבעה אחר שבגרה נותנים לה י״ב חדש מיום הבגר וכן אם קדשה ביום הבגר נותנים לה י״ב חדש מיום הקדושין שהוא הבגר קדשה אחר שבגרה אם עברו עליה י״ב חדש בבגרותה ואח״כ נתקדשה אין נותנין לה אלא ל׳ יום מיום התביעה וכן המארס את הבעולה נותנין לה ל׳ יום מיום התביעה:
<h3>ב</h3>
כשם שנותנין זמן לאשה משתבעה הבעל לפרנס את עצמה כך נותנין זמן לאיש לפרנס את עצמו משתבעה האשה אותו וכמה זמן נותנין כמו שנותנין לה אם י״ב חדש י״ב חדש ואם ל׳ יום ל׳ יום:
<h3>ג</h3>
הגיע זמן שנתנו לאיש ולא נשאה נתחייב במזונותיה אע״פ שלא כנס ואם עכבו אונס כגון שחלה הוא או היא או שפירסה נדה או שהגיע זמן בא׳ בשבת שאינו יכול לכנוס אינו חייב לזונה: הגה ודוקא שחלה תוך הזמן אבל הגיע הזמן ולא כנסה ואח״כ חלה חייב במזונותיה אע״ג דהשתא הוא אונס (מרדכי ריש כתובות ובפרק החולץ) :
<h3>ד</h3>
המארס את בתו קטנה ותבעה הבעל לנישואין בין היא בין אביה יכולין לעכב שלא תנשא עד שתגדיל ותעשה נערה ואם רצה לכנוס כונס ואין ראוי לעשות כן: הגה ואם היא ובעלה מתרצים לכנוס והאב מת אין הקרובים יכולים למחות אע״פ שהיא חולנית והוא ממהר לכנוס כדי ליורשה (מרדכי פרק האיש מקדש) :
<h2>סימן נז</h2>
<h3>הק'</h3>
היה לה חצר בדרך ונכנסה עמו ובו סעיף אחד:
<h3>א</h3>
הבעל קודם לכל אדם בירושת אשתו ומאימתי יזכה בירושתה משתצא מרשות האב ואע״פ שעדיין לא נכנסה לחופה הואיל ונעשית ברשות בעלה יורשנה כיצד האשה שנתראסה ומסרה אביה לבעלה או לשלוחי בעלה או מסרוה שלוחי האב לבעלה או לשלוחיו ומתה בדרך קודם שתכנס לחופה אע״פ שהנדוניא עדיין בבית אביה בעלה יורשה (וע״ל ס״ס נ״ב ולקמן סי׳ קי״ח ויש חולקין אם הנדוניא לא הגיע לידו) (טור בשם ר״ת) וכן אם הלך האב או שלוחי האב עם הבעל ונכנס עמה בדרך לחצר ונתייחד עמה שם לשם נשואין ומתה ה״ז יורשנה בעלה אבל אם עדיין האב עם הבעל להוליכה לבית בעלה או שהלכו שלוחי האב עם שלוחי הבעל או עם הבעל אפי׳ נכנס הבעל עמה לחצר ללון כדרך שלנין עוברי דרכים בפונדק א׳ הואיל והאב או שלוחיו עמה ועדיין לא נתייחד עמה לשם נשואין אם מתה יירשנה אביה אע״פ שנדוניתה בבית בעלה וכן אם היתה בוגרת או יתומה או אלמנה והלכה היא בעצמה מבית אביה לבית בעלה ואין עמה לא בעלה ולא שלוחיו ומתה בדרך אין הבעל יורש אותה: הגה וי״א דבחצר שלו או של שניהם סתם ייחוד הוי לשם נישואין (הר״ן פרק נערה) ובחצר שלה או שאינה של שניהם סתם ייחוד הוי ללון (המ״מ בשם הרמב״ן והרשב״א) :
<h2>סימן נח</h2>
<h3>הק'</h3>
כמה כסות יתן לבתו ובו ב סעיפים:
<h3>א</h3>
צוו חכמים שיתן אדם מנכסיו מעט לבתו וזהו הנקרא פרנסה המשיא את בתו סתם לא יפחות לה מכסות שפוסקין לאשת עני שבישראל בד״א שהיה האב עני אבל אם היה עשיר ה״ז ראוי ליתן לה כפי עשרו:
<h3>ב</h3>
התנה עם החתן להכניסה לו ערומה לא יאמר לכשתבא לביתי אכסנה אלא מכסה אותה ועודה בבית אביה:
<h2>סימן נט</h2>
<h3>הק'</h3>
המשיא בנו גדול בבית קנאו ובו ד סעיפים:
<h3>א</h3>
המשיא בנו גדול בבית קנה הבית והוא שיהיו נשואין ראשונים לזה הבן ולא השיא האב בן זכר אחר קודם לו ולא שייר האב בזה הבית שייחד לו כלום אבל אם שייר שם אפילו פך אחד לא קנה הבית (וי״א דבעינן ג״כ שישיא לו בתולה ושיהא לאב בית אחר לדור בו) (טור) :
<h3>ב</h3>
ייחד לו בית וכלי בית אע״פ ששייר בבית כלי א׳ לעצמו או היה לו שם אוצר וכיוצא בו קנה כלי הבית אבל הבית לא קנה:
<h3>ג</h3>
ייחד לו בית ועלייה בית קנה עלייה לא קנה וכן אם ייחד לו בית ואכסדרה בית קנה אכסדרה לא קנה:
<h3>ד</h3>
ב׳ בתים זו לפנים מזו לא קנה אלא הא׳ שנשא בו:
<h2>סימן ס</h2>
<h3>הק'</h3>
דיני השושבינות ובו סעיף אחד:
<h3>א</h3>
כשנושא אדם אשה דרך שריעיו ומיודעיו שולחין לו מעות כדי שיתחזק על ההוצאה שמוציא במשתה ואלו המעות נקראים שושבינות ושושבינות זו אינה מתנה גמורה שלא שלח לו זה אלא שאם ישא הוא אשה יחזור וישלח לו כמו ששלח לו לפיכך אם נשא זה אשה ולא החזיר לו השושבינות ה״ז תובעו בדין ומוציא ממנו ויש בזה כמה חלוקים ולפי שבזמן הזה לא נהגו לתבוע תביעה זו ראיתי שלא להאריך בזה:
<h2>סימן סא</h2>
<h3>הק'</h3>
חופה לענין מה קונה ובו ב סעיפים:
<h3>א</h3>
כיון שהכניס האיש ארוסתו לחופה אע״ג שלא נבעלה הרי היא כאשתו לכל דבר וגובה עיקר כתובה ותוספת אם תתאלמן או תתגרש במד״א כשראויה לביאה אבל אם היתה נדה ואח״כ כנסה לחופה ונתייחד עמה אינה כאשתו אלא לכל הדברים היא עדיין כארוסה מאחר שהיתה נדה וי״א דדוקא לענין שלא תגבה התוספת היא עדיין כארוסה אבל לכל שאר דברים הרי היא כנשואה: הגה וע״ל ר״ס נ״ד מהו נקרא חופה וצריכין לכתוב הכתובה קודם החופה כדי שתהא חופה הראויה לביאה (הרמב״ם פ״י דאישות) ולמ״ד דחופת נדה הוי חופה אע״פ שאינה ראויה לביאה ה״ה אם לא כתב כתובה ומ״מ נוהגין לכתחילה לכתבה קודם לכן אשה חולנית חולת מות אע״פ שכונסה עם המטה תחת החופה כדי שיירשנה בעלה אינו חופה כלל מאחר שאינה ראויה כלל לביאה ואין בעלה יורשה (תשו׳ הרא״ש כלל י״ד) כנסה לחופה ולא בירך ברכת חתנים הוי חופה גמורה דאין הברכות מעכבות ומברך אחר כמה ימים (טור סי׳ ס״ב) ולכתחילה יברך אותה קודם שיתייחד עמה (כך משמע בתשו׳ הרא״ש) וע״ל סי׳ נ״ה ונהגו עכשיו לברך תחת החופה קודם שנתייחד עמו ונהגו שהחתן והכלה מתענין ביום חופתן (וע׳ בא״ח סי׳ תקע״ג) אם קידש בטעות והיו לו נישואין עמה ואח״כ נודע שהקידושין היו בטעות אע״פ שחוזר ומקדשה א״צ לברך שנית ז׳ ברכות וסגי לה בברכות הראשונות י״א לעשות החופה תחת השמים לסי׳ טוב שיהא זרעם ככוכבי השמים:
<h3>ב</h3>
כשר הדבר שלא תנשא עד שתטהר (ועכשיו המנהג שלא לדקדק ואין ממתינין ומ״מ טוב להודיע לחתן תחילה שהיא נדה) (מרדכי פרק אע״פ בשם ר״י) :
<h2>סימן סב</h2>
<h3>הק'</h3>
מתי מברכין ברכת חתנים ואם אוכלין בהרבה בתים ובו יג סעיפים:
<h3>א</h3>
צריך לברך ברכת חתנים בבית החתן קודם נישואין והן שש ברכות ואם יש שם יין מביא כוס יין ומברך על היין תחלה ומסדר את כולם על הכוס ונמצא מברך ז׳ ברכות ואם אין יין מצוי מברך על השכר:
<h3>ב</h3>
יש לאדם לישא נשים רבות כאחד ביום אחד ומברך ברכת חתנים לכלם כאחד אבל לשמחה צריך לשמוח עם כל אחת שמחה הראויה לה אם בתולה ז׳ ימים ואם בעולה ג׳ ימים ואין מערבין שמחה בשמחה: הגה ואין לעשות חופת ב׳ אחיות ביחד (סמ״ק בשם ספר חסידים) וי״א דאף בשתי נכריות יש ליזהר שלא לעשותן כאחת משום איבה שמא יכבדו אחת יותר מחברתה (מרדכי פ״ק דמ״ק) ואין נזהרין מזה ואדרבא יש מכוונים לעשות חופות עניות עם חופות עשירות משום מצוה (הגהות מיי׳ בשם ר״י מפריז) :
<h3>ג</h3>
אם יש שני חתנים יחד מברכים ברכת חתנים אחת לשניהם: הגה ואפי׳ לא היו החתנים ביחד אלא שהיה דעתו על שניהם כמו שנתבאר בי״ד סי׳ רס״ה לענין מילה וי״א דאין לברך לב׳ חתנים ביחד משום עין הרע (הגהות מיי׳ פ״י דאישות) וכן נוהגין לעשות לכל א׳ חופה בפני עצמו ולברך לכל א׳ אבל לאחר הסעודה מברכין להרבה חתנים ביחד אם אכלו ביחד:
<h3>ד</h3>
אין מברכים ברכת חתנים אלא בעשרה גדולים ובני חורין וחתן מן המנין בין כשאומרים אותה בשעת נשואין בין כשאומרים אותה אחר ברכת המזון אבל כשאין אומרים אחר ברכת המזון אלא ברכת אשר ברא אינו צריך י׳ (ומ״מ ג׳ בעינן) (הר״ן פ״ק דכתובות) :
<h3>ה</h3>
מברכין ברכת חתנים בבית חתנים אחר ברכת המזון בכל סעודה וסעודה שאוכלין שם ואין מברכין ברכה זו לא עבדים ולא קטנים:
<h3>ו</h3>
עד כמה מברכין ברכה זו אם היה אלמון שנשא אלמנה מברכין אותה ביום ראשון בלבד ואם בחור שנשא אלמנה או אלמון שנשא בתולה מברכין אותה כל ז׳ ימי המשתה (ואלו ז׳ ימים מתחילין מיד לאחר ז׳ ברכות שבירך בראשונה) (תשו׳ הרא״ש כלל ס׳) :
<h3>ז</h3>
ברכה זו שמוסיפים בבית חתנים היא ברכה אחרונה מז׳ ברכות שהיא ברכת אשר ברא: הגה וי״א דאף אשר ברא אין מברך כל ז׳ אלא כשמזמינין אחרים אבל אם אוכל עם בני ביתו אין מברכין (הר״ן בשם הרמב״ן) וכן נוהגין במד״א כשהיו האוכלים הם שעמדו בברכת הנשואין ושמעו הברכות אבל אם היו האוכלים אחרים ולא שמעו ברכת נשואין בשעת נשאוין מברכין בשבילם אחר בהמ״ז ז׳ ברכות כדרך שמברכין בשעת נישואין והוא שיהיו י׳ וחתן מן המנין וי״א שאפי׳ היו בשעת החופה ושמעו הברכות אם לא אכלו שם עד עתה מקרי פנים חדשות ומברכים בשבילם ז׳ ברכות אחר ברכת המזון וכן פשט המנהג: הגה וי״א דאם היו שם פנים חדשות אע״פ שאין אוכלין שם מברך בשבילם לילה ויום (הר״ן פ״ק דכתובות) :
<h3>ח</h3>
י״א שאינם נקראים פנים חדשות אלא א״כ הם בני אדם שמרבים בשבילם וי״א דשבת וי״ט ראשון ושני הוי כפנים חדשות בסעודת הלילה ושחרית אבל לא בסעודה שלישית וכן פשט המנהג: הגה ועכשיו נהגו במדינות אלו לברך ז׳ ברכות בסעודה ג׳ ואפשר משום דרגילים לבא פנים חדשות. וי״א מטעם דרגילין לדרוש והדרשה הוי כפנים חדשות:
<h3>ט</h3>
י״א שאין לומר ז׳ ברכות על כוס ברכת המזון אלא מביא כוס אחר ואומר עליו ז׳ ברכות וחוזר ולוקח כוס של ברהמ״ז ואומר עליו בפה״ג וי״א שאין צריך אלא על כוס של ברכת המזון מברך ז׳ ברכות וכן פשט המנהג (ובמדינות אלו נוהגין כסברא הראשונה וי״א דאפי׳ לאשר ברא לחוד בעינן שתי כוסות (מ״כ מנהגים ישנים) וברכת אירוסין וברכת חתנים אומרים אותה על ב׳ כוסות אפי׳ מקדש בשעת החופה (ונוהגין להפסיק ביניהם בקריאת הכתובה) (כ״כ התוס׳ ואשיר״י) :
<h3>י</h3>
י״א שאם החתן יוצא מחופתו אפי׳ כלתו עמו והולכים לאכול בבית אחר אין אומרים שם ברכת חתנים וה״מ שכדעתו לחזור אח״כ לחופתו אבל אם הולך לגמרי לבית אחר וכל החבורה עמו ונעשה אותו בית עיקר גם שם נקרא חופה ומברכין ברכת חתנים וכן לפעמים שהולכין החתן והכלה לעיר אחרת צריך לברך שם ברכת חתנים אם הוא תוך ז׳ (ואין דעתו לחזור) (ב״י) :
<h3>יא</h3>
בני החופה שנתחלקו לחבורות אפי׳ אם אכלו בבתים שאינם פתוחים למקום שהחתן אוכל כולם מברכין ברכת חתנים לא מבעיא אם השמש מצרפן אלא אפי׳ אין השמש מצרפן כיון שהתחילו לאכול אותם שבשאר בתים כשהתחילו אותם של בני החופה כלם חשובים כאחד לברך ברכת חתנים כיון שאוכלים מסעודה שהתקינו לחופה:
<h3>יב</h3>
השמשים האוכלים אחר סעודת נשואין י״א שאין מברכים ז׳ ברכות וי״א שמברכין ולזה הדעת נוטה:
<h3>יג</h3>
הסועד בבית חתנים משיתחילו להתעסק בצורכי סעודת נשואין ולהכינה עד שלשים יום אחר הנשואין מברך נברך שהשמחה במעונו שאכלנו משלו אם היה י׳ מברך נברך אלהינו שהשמחה במעונו וכו׳ והם עונים ברוך אלהינו שהשמחה וכו׳ וכן סעודה שעושים אותה אחר הנשואין מחמת הנשואין עד שנים עשר חדש מברך שהשמחה במעונו והאידנא ערבה כל שמחה ואין אומרים שהשמחה במעונו אלא בז׳ ימי המשתה ומ״מ נראה דאף לאלמון שנשא אלמנה אומרים שהשמחה במעונו בשלשה ימים שהוא שמח עמה:
<h2>סימן סג</h2>
<h3>הק'</h3>
בעילת מצוה וברכתו ובו ב סעיפים:
<h3>א</h3>
מותר לבעול בתולה בשבת הבועל את הבתולה כיון שבעל בעילת מצוה פורש מיד אפילו היא קטנה שלא הגיע זמנה לראות ולא ראתה ומיהו אותה בעילה גומר כדרכו באבר חי ואפילו בדקה ולא מצאה דם טמאה שמא ראתה טיפת דם כחרדל וחפהו שכבת שרע וצריכה שתפסק בטהרה ותבדוק כל שבעה ולא תתחיל לבדוק עד יום חמישי לשימושה כשאר אשה ששמשה ואח״כ ראתה ונוהג עמה כשאר נדה לענין הרחקה אלא שנדה גמורה אסור לו לישן על מטתה אפילו כשאינה במטה והכלה מותר לו לישן באותו מטה לאחר שעמדה מאצלו אפי׳ בסדין שהדם עליו (וע׳ ביו״ד סי׳ קצ״ג) :
<h3>ב</h3>
ויש אומרים שאחר שמצא בתולים מברך בא״י אלהינו מלך העולם אשר צג אגוז בגן עדן וכו׳ (וי״א דאין מברכין אותה בלא כוס) (חא״ו נתיב כ״ח בשם רבינו ניסים) :
<h2>סימן סד</h2>
<h3>הק'</h3>
זמן נשואי בתולה וברכתה ואלמנה ואם אינו רוצה לעשות סעודה ובו ו״ס:
<h3>א</h3>
הנושא בתולה צריך לשמוח עמה ז׳ ימים שלא יעשה מלאכה ולא ישא ויתן בשוק אלא אוכל ושותה ושמח עמה בין אם הוא בחור בין אם הוא אלמון וחתן אסור בעשיית מלאכה ואסור לצאת יחידי בשוק (ר״ן פ״ק דכתובות ובפרקי ר״א) :
<h3>ב</h3>
הנושא את הבעולה צריך לשמוח עמה ג׳ ימים בין בחור בין אלמון וי״א דבחור שנשא בעולה צריך לשמוח עמה ז׳ ימים (והאשה יכולה למחול על שמחתה) (ר״י נכ״ב) :
<h3>ג</h3>
י״א שאין נושאין נשים לא בע״ש ולא בא׳ בשבת גזירה שמא יבא לידי חלול בשבת בתיקון הסעודה ויש מתירין וכן פשט המנהג לישא נשים בערב שבת והוא שיטרח בסעודת הנשואין ג׳ ימים קודם הנישואין ומקום שאין ב״ד יושבים בו אלא בשני ובחמישי בלבד בתולה נשאת ביום רביעי שאם היתה לו טענת בתולים ישכים לב״ד ומנהג חכמים שהנושא את הבעולה ישאנה בחמישי כדי שיהיה שמח עמה ג׳ ימים חמישי בשבת וע״ש ושבת ויוצא למלאכתו יום א׳ (ונהגו שלא לישא נשים אלא בתחלת החדש בעוד שהלבנה במלואה) (הר״ן סוף פרק ארבע מיתות וע׳ בי״ד סי׳ קע״ט) :
<h3>ד</h3>
אם החתן אינו רוצה לעשות סעודה וקרובי הכלה רוצים שיעשה סעודה כופין אותו שיעשה סעודה לפי כבודו ולפי כבודה:
<h3>ה</h3>
אין כונסין בתולה לחופה בשבת לפי שע״י החופה זוכה במציאתה ובמעשה ידיה והוה ליה כקונה קנין בשבת ואלמנה אין חופה קונה בה אלא ע״י יחוד של ביאה זוכה במציאתה ובמעשה ידיה לפיכך צריך להתייחד עמה קודם שבת כדי שלא יהא כקונה קנין בשבת (וע׳ בא״ח סי׳ של״ט) :
<h3>ו</h3>
אין נושאים נשים בח״ה לא בתולות ולא אלמנות ולא מייבמים אבל מחזיר גרושתו מן הנשואין אבל לא מן האירוסין:
<h2>סימן סה</h2>
<h3>הק'</h3>
מצוה לשמח חתן וכלה ודין מת וכלה ובו ד״ס:
<h3>א</h3>
מצוה לשמח חתן וכלה ולרקד לפניהם ולומר שהיא נאה וחסודה (פי׳ מן ותשא חסד לפניו) אפילו אינה נאה: הגה ומצינו שר׳ יהודה בר אילעי היה מרקד לפני הכלה ומבטלין תלמוד תורה להכנסת כלה לחופה (דברי הרב) (פ״ק דמגילה ופ׳ האשה שנתארמלה) :
<h3>ב</h3>
אסור להסתכל בכלה (אבל מותר להסתכל בתכשיטין שעליה או בפריעת ראשה) (טור) :
<h3>ג</h3>
צריך לתת אפר בראש החתן במקום הנחת תפילין זכר לאבילות ירושלים דכתיב לשום לאבילי ציון פאר תחת אפר: הגה ויש מקומות שנהגו לשבר כוס אחר שבע ברכות וזהו מנהג נוהג במדינות אלו שהחתן שובר הכלי שמברכין עליו ברכת אירוסין (כל בו) וכל מקום לפי מנהגו עוד נוהגים להתענות וע״ל סי׳ ס״א ודין זריקת אוכלין לפני חתן וכלה עיין בא״ח סי׳ קע״א:
<h3>ד</h3>
מת וכלה שפגעו זה בזה מעבירין את המת מלפני הכלה ליתן לה את הדרך:
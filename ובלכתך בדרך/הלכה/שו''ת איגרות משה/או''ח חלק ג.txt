<h1>או''ח חלק ג</h1>

<h2>שו''ת חלק או''ח ג סימן א</h2>
בדבר טלית קטן של צמר בימים החמים ט' אלול תשכ"ו. מע"כ ידידי הנכבד מהר"ר יצחק אייזק צין שליט"א. בדבר אם לילך בטלית קטן של צמר בימים החמים ששמע כתר"ה מאחד שאין ראוי ללבוש בשבת לצאת בו לרה"ר ולכרמלית משום שאין דרך לילך בבגד צמר בימים החמים, אינו כלום, דודאי הוא בגד ורשאי לילך בו לרה"ר בשבת, ועל בגד ממש לא גזרו אף בשביל חשש שמא מפני החום יפשטהו מעליו ויעבירנו בידיו שהוא דרך משאוי, כדאיתא בתוספות והרא"ש שבת דף נ"ז, שלכן פשוט מה שהרבה הולכין בשבת גם בימים החמים בבגד עליון שקורין מאנטל ובמדינה זו קורין קויט, ואין חוששין לשמא יפשטו מעליהם משום שעל בגד ממש לא גזרו, ואף שבמדינה זו הרבה בנ"א רגילין בחול שנושאין בידיהם בימים החמים הדזעקעט, מ"מ כיון שהוא מלבוש גמור לא גזרו, ועיין ]בשבת[ בדף ק"כ שמקטורן הוא מי"ח כלים שרשאי להציל בלבישתו גם לר' יוסי ומקטורן הוא מאנטל כדפרש"י, והוא בין בימים הקרים בין בימים החמים, ואף אם נימא דבימיהם לא היו רגילין להסיר מעליו אף בגד עליון, נמי אין לאסור בזמננו שהרבה מסירין, ובטלית קטן כולי עלמא אין רגילין להסיר מפני המצוה שלא ישאר בלא ציצית ולכן ודאי שלא שייך לגזור. וממילא כיון שלמצות ציצית עדיף יותר בגד של צמר שחייב בציצית מדאורייתא לכל השיטות, יותר טוב גם בקיץ לילך בט"ק של צמר. וכן אני נוהג מטעם דהא חיוב ללבוש בגד החייב בציצית ליכא בעצם, אלא משום שצריך להשתדל לקיים המצוה מצד הא דאמר מלאכא לרב קטינא במנחות דף מ"א סדינא בקייטא וסרבלא בסיתוא ציצית מה תהא עליה ובזמן דאיתא ריתחא ענשינן עיי"ש, ממילא אם טליתות אחרות פטורות מדאורייתא וכדסובר המחבר בריש סימן ט' ]או''ח[ ושל פשתים נימא שפטרו מדרבנן אף מציצית של לבן דכן סובר ר"ת במנחות דף מ' והרא"ש בהלכות ציצית הביא עוד גאונים שסברי כן, וכן בש"ע סימן ט' סעיף ו' כתב שי"א שלא לעשות טלית של פשתן וירא שמים יחמיר כן, לכן צריך להשתדל לקיים המצוה מדאורייתא לכו"ע ולא בשל שאר מינים, וגם לא בשל פשתן שלר"ת אינו מקיים המצוה, מאותו הטעם עצמו דאמר מלאכא לרב קטינא. והנני ידידו מוקירו ומברכו בכוח"ט, משה פיינשטיין.
<h2>שו''ת חלק או''ח ג סימן ב</h2>
באיטר שהרגיל עצמו לכתוב בימין י"ב תשרי תשכ"ח. מע"כ מר שלום מ' וולך שליט"א.
בדבר שאתה איטר בכל המלאכות ורק שאתה אוכל בימין וקרוב לשנת י"ג דחקת עצמך לכתוב בימין והתחלת בשביל זה להניח תפילין ביד שמאל וכשראית שקשה לפניך לכתוב בימין וגם אין הכתב נאה כפי שאתה כותב בשמאל חזרת לכתוב בשמאל ולהניח בימין ואביך רוצה שתתרגל לכתוב בימין אף שקשה לפניך כדי להניח בשמאל ככל אדם, הנה פשוט שאף אם היית מתרגל לכתוב היטב ביד ימין נמי היית צריך להניח בימין אף להמג"א דסובר כהי"א שתלוי בכתיבה דהא איכא שתי שיטות בשתי מחלוקות, מחלוקת שתי השיטות שהביא בש"ע ]או''ח[ סימן כ"ז סעיף ו' די"א שיניח בימין משום שתלוי בהמלאכות ואף שרמ"א הכריע כי"א שתלוי בכתיבה דעת הגר"א שם כי"א הראשון שתלוי במלאכות הוי ספקא דדינא, ועוד מחלוקת שתי השיטות שבמרדכי שהביא המג"א סק"ט בהרגיל עצמו לא כטבעו, שלכן כתב המג"א בסק"י שבהרגיל עצמו לכתוב בשמאל ועושה מלאכות בימין יניח בשמאל דיש לסמוך על הב"ח, א"כ גם להיפוך באיטר שהרגיל עצמו לכתוב בימין יש לסמוך על הי"א הראשון דאינו תלוי בכתיבה אלא במלאכות משום דג"כ איכא ב' שיטות שיניח בימין דהיינו שלא אזלינן בתר הכתיבה ושהרגל שלא כטבעו אינו כלום. וכ"ש שלא הורגלת כלל מאחר דבשמאל נוח לך לכתוב והכתב נאה ובימין קשה לך הכתיבה והכתב אינו נאה שלכו"ע אתה בדין איטר וצריך אתה להניח בימין. ומה שאתה אוכל בימין משמע שהוא מצד הרגל בעלמא שאמך הרגילך כן שתלוי במחלוקת שבמג"א סק"ט, ואף אם הוא כן בעצם טבעך ודאי כל המלאכות שהם יותר קשים לאדם מאכילה הם עיקר. ידידו מברכו בחג שמח, משה פיינשטיין.
<h2>שו''ת חלק או''ח ג סימן ג</h2>
בענין המנהג להתענות בנפילת ס"ת ט"ו טבת תשכ"ט. מע"כ ידידי הרב הגאון המפורסם מהר"ר יחזקאל הלוי גרובנער שליט"א.
בדבר נפילת ס"ת שהוזכר במג"א סימן מ"ד סק"ה שנוהגין להתענות אפילו בנרתיקן ובתפילין בלא נרתיקן וכתב שקצת סמך איתא בספר משפטי שמואל ואין הספר אצלי לראות טעמו ומפרשי המג"א במחצית השקל ובפמ"ג לא ביארו כלום בזה. וכתר"ה הביא מש"כ בספר משפטי שמואל שהוא ממו"ק דף כ"ו, דא"ר חלבו אר"ה הרואה ס"ת שנשרף חייב לקרוע וה"ה הרואה תפילין שנשרפו כדמוכח מעובדא דר' אבא דאנח טוטפתא אבי סדיא ואתאי בת נעמיתא בעיא למיבלעיה ואמר השתא איחייבין לי שתי קריעות. אבל הא הוא רק כשהיה בזרוע וכמעשה שהיה כמפורש בגמרא בשם שמואל וכן הוא בכל הפוסקים לשון זה, אך לא ביארו פירוש בזרוע מה הוא, והביא הב"י ביו"ד סוף סימן ש"מ מירושלמי מו"ק פ"ג ה"ז דא"ר ירמיה בשם רב אין קורעין אלא על ס"ת ששרפו מלך ישראל בזרוע, וגם בתוספות הובא ירושלמי זה, וכתב הב"י שמשמע מזה דאין חייב לקרוע אלא בששרפו ישראל, דאף שכתב בתר הכי ואפשר דמלך ישראל לאו דוקא משמע דישראל הוא דוקא, מדחזינן שתחלה כתב הב"י דמשמע דאין חייב לקרוע אלא בששרפו ישראל ולא כתב דאין חייב לקרוע אלא בששרפו מלך ישראל דוקא ואחר שהביא לשון הירושלמי כתב ואפשר דמלך ישראל דנקט לאו דוקא ולא כתב ואפשר דישראל דנקט לאו דוקא, משמע דאין הואפשר דכתב חזרה מהחלטתו שבתחלה שדוקא בשרפו ישראל מדלא נקט בלשון אחד, אלא שהוא פירוש למש"כ תחלה דמשמע מירושלמי דישראל דוקא ולא כתב דמשמע דמלך ישראל דוקא, משום דזה אפשר דמלך ישראל דנקט לאו דוקא שזה מסתבר דמ"ש מלך מהדיוט, דהא לא מחלקינן בברכת השם בין מלך לישראל הדיוט, אבל בין ישראל לנכרי שייך לחלק כדמצינו חלוק בין ישראל לנכרי בברכת השם, לכן סובר שישראל דנקט הוא דוקא גם בשריפת ס"ת.
ולא מבעיא לשמואל בסנהדרין דף ס' דמדינא איכא חלוק בברכת השם בין ישראל לנכרי דכן פוסק הרמב"ם פ"ב מע"ז ה"י, אלא אפילו לר' חייא דמדינא חייב לקרוע אף בשומע מנכרים ורק מתקנה שאם אי אתה אומר כן נתמלא כל הבגד קרעים, וכן פסק הרמב"ן במו"ק והובא בב"י ]יו"ד[ סוף סימן ש"מ, ומהאי טעמא סובר דבשומע שם המיוחד דלא מצוי שידעו הנכרים כדאיתא בגמרא שם חייבין לקרוע כדכתב הב"ח, וא"כ משמע שגם הטור סובר כר' חייא שמדינא חייב לקרוע אף כששומע מנכרים, דמ"מ כיון שאיכא טעם לחלק בין ישראל לנכרי דודאי יודה גם ר"ח שאיכא טעם לחלק שלא מסתבר שיפלוג על שמואל כל כך לומר שליכא כלל טעם, אלא שמ"מ סובר ר"ח שחייב לקרוע בברכת השם אף כששומע מפי נכרי משום דסובר דרבשקה היה נכרי ומ"מ קרעו, ולכן הוא רק בברכת השם אבל בשריפת ס"ת שמה שמצינו בקרא שצריך לקרוע היה בשריפת ישראל אין למילף לשרף נכרי. ואין לומר דניליף מברכת השם דהא משמע שלא ילפינן זה מזה שהרי הוצרך בגמרא למילף משתי העובדות שבקראי, וגם בלא זה הא ברכת השם ודאי חמירא טובא משורף כה"ק, שמגדף הוא בסקילה ושורף כה"ק הוא רק בלאו דלא תעשון. ולכן סובר הב"י דישראל הוא דוקא אבל מלך הוא לאו דוקא.
אבל הב"ח כתב שם ונראה דלאו דוקא נשרף אלא אפילו נקרע ונחתך ונמחק בזרוע בין מישראל בין מנכרי והביאו הש"ך ]יו"ד סי' ש"מ[ ס"ק נ"ו, וסובר דגם ישראל שנקט בירושלמי לאו דוקא. וקצת משמע שגם בב"י מפרש הב"ח שכוונתו גם על ישראל שלאו דוקא שהרי מסיק דלא כב"י שהכריע דדוקא בנשרף ולא כתב דלא כב"י שהכריע דדוקא ישראל, אבל לא דק בלשון הב"י דלשונו מוכרח דרק מלך לאו דוקא, אבל ישראל הוא דוקא, כדכתבתי. אבל בפירוש בזרוע מפרש גם הב"ח דהוא בכוונה לשרוף כה"ק וכדומה שאר איבודים שהרי מסיק דהכל תלוי כשרואה בחלול השם בזרוע דלשון זה שייך שכוונתו לחלל השם באבוד דבר הקדוש וכדכתב בגליון מהרש"א ונמחק בזרוע להכעיס, וכן מפורש במאירי שכתב ולא אמרו קריעה אלא בשנשרף בזרוע ולכוונת הכעסה וגידוף, וכן הוא בהאשכול בסוף הלכות ס"ת בשם ר' האי גאון דפירוש בזרוע של אדם עז וקשה ששרפו בעזות מצח שמשמעותו הוא להכעיס, ואיתא שם כהב"ח שלאו דוקא ישראל המאבדו אלא אפילו גוי הכל תלוי אם הוא בזרוע ובעזות.
עכ"פ בין להב"י בין להב"ח שהוא דוקא בשרפו בכוונה להכעיס ולחלל שם שמים, שלא שייך זה בנפילת ס"ת מיד אדם אף שבא זה בפשיעה מחמת שלא אסיק אדעתיה שאפשר שיפול באופן שהחזיקה כיון שאדרבה ידוע לכל שלא רצה שתפול הס"ת מידו, ולכן אף אם נימא שבזרק הס"ת לארץ אף שמסתבר שלא יתחייבו לקרוע ע"ז דהא ליכא בזה ענין אבוד כשרפה שנאמר בקרא וכשאר איבודים שדימו לשרפה שבקרא, מ"מ כיון שנעשה עכ"פ בכוונה לחלל שם שמים בזריקת הס"ת יש להצריך להתענות, הוא רק בהשליך וזרק בכוונה את הס"ת לארץ אבל בנפלה שלא בכוונה אף שהיה זה מחסרון זהירות באופן שיש להחשיב לפשיעה אין טעם להצריך להתענות.
והנה ברש"י פי' על בזרוע שאין יכול להצילו וכמעשה שהיה דיהויקים אבל דנעמיתא דמצי להציל לא מיקרע, ולפירושו מלך שאמר בירושלמי הוא דוקא כהא דיהויקים וישראל שאמר שם לאו דוקא דה"ה מלך עכו"ם וגם לאו דוקא מלך אלא אדם אלם, ואולי זהו כוונת האשכול בש"ר האי גאון במש"כ שנשרף בזרוע של אדם עז וקשה, היינו שהוא ג"כ מצריך שלא יכול להצילו, אך הוא סובר שיהיה גם בעזות מצח שהוא לכוונה לשרוף כה"ק לחלל שם שמים דבמעשה שהיה היו תרוייהו, ורש"י פי' דסגי לחיוב קריעה כשאין יכולין להציל אף כהא דנעמיתא דהא פי' בהא דנעמיתא שלא היו צריכין לקרוע משום דמצי להציל. אבל בעניותי לא מובן איזה טעם הוא לפטור במה דמצי להציל אם לא הצילו, ובאם הצילו הא אף בלא הא דשמואל ידעו שאין לקרוע דהא אמר השתא איחייבין לי שתי קריעות, שפירוש דבריו הוא אם לא היינו מצילין והיתה בולעת התפילין היינו מחוייבין שתי קריעות אבל כיון שהצילו ולא בלעה לא שייך למיקרע, וכמפורש בירושלמי בזו העובדא ושם הוא קצת בשינוי שהעובדא היתה שכבר בלעה הנעמיתא את התפילין וצדה ר' בא וחנקה והוציא את התפילין ממנה, ומ"מ א"ר חונא בר חייה עוד מעט והיינו באין לידי שריפת תורה שחייבין לקרוע, היינו אם לא היה יכול לצוד אותה, הרי אף שכבר בלעה מאחר שצדה אח"כ והוציא התפילין ממנה לא היו קורעין אף שהיו סבורין דקורעין גם על בליעת נעמיתא, וכ"ש כפי שנאמרה העובדא בגמרא דידן שרק בעא למיבלעיה והצילו שלא הניחוה כלל לבלוע שלא היה שייך שיהיה להם אף ספק לקרוע, אלא אמר שאם היתה בולעת היו חייבין לקרוע, וא"כ מה שאמר שמואל שאין חייבין לקרוע הוא אף בלא הצילו אם יכול להציל שלכאורה מה לנו במה שהיו יכולין להציל לסלק חיוב קריעה מאחר שעכ"פ לא הצילו.
ונראה שכוונת רש"י במצי להציל היינו כששייך השתדלות להציל כהא דנעמיתא והרואים עשו מה שביכלתם להציל אבל לא עלתה בידם כי הנעמיתא גברה עלייהו או שרצו אחריה לצודה אחר שבלעה ונשמטה מידם ולא צדוה בזה פטורין מלקרוע דמאחר שעשו מה שבידם וקדשו שם שמים בזה נפטרו מלקרוע, ולכן בעובדא דנעמיתא שהשתדלו במה שהיה אפשר להם שלא תוכל לבלוע אף אם לא היה עולה בידם שלא תבלע נמי לא היו חייבין לקרוע מאחר שהיה שייך השתדלות להציל והשתדלו בכל האפשר להם. אבל אם אתאי הנעמיתא פתאום וחטפה התפילין ובלעתם ועפה תיכף למרחוק שלא היה שייך שום הצלה ולא לצודה היו חייבין לקרוע.
ומה שנדחק רש"י לפרש כן ולא פי' כפשוטו דצריך שיהיה דוקא כמעשה שהיה דשרף יהויקים להכעיס לבזות כה"ק, נראה דהוא משום דאר"ש בן אלעזר ]במו"ק[ בדף כ"ה ובשבת דף ק"ה העומד על המת בשעת יציאת נשמה חייב לקרוע למה זה דומה לס"ת שנשרף שחייב לקרוע, ואם בס"ת שנשרף ע"י דליקה שנפלה באיזה סבה שלא בכוונת אדם רשע לשרוף הס"ת ליכא חיוב קריעה איך מחייב בשביל דמיון יציאת הנשמה לס"ת שנשרף הא כה"ג שהוא בידי שמים ליכא חיוב קריעה גם בס"ת, ולכן מוכרחין לומר דאף בנפלה דליקה מאליה ונשרף הס"ת חייבין הרואין לקרוע כשלא היה שייך להציל כהא דאדם שמת שלא שייך להציל שארשב"א דחייבין לקרוע כמו בס"ת, ולכן הוכרח לפרש שהפטור בעובדא דנעמיתא היה משום שהיה שייך להציל ועשו מה שביכלתן אך שלא עלה בידן שזהו דבר הפוטר מלקרוע. והסוברין דדוקא כששרפו בכוונה לחלול ולבזות הס"ת, עיין ברמב"ן מו"ק דף כ"ה שהקשה זה, דכתב אם מן הדין אף בס"ת אין קורעין אלא בזרוע וכמעשה שהיה, שלכן פי' שמשל בעלמא הוא לומר שהוא הפסד גדול וחרדה רבה וחייב אדם לקרוע עליה כאילו נשרף ס"ת לפניו, וכוונתו שהוא הפסד גדול וחרדה רבה כאילו נשרף ס"ת לכוונה לשרוף ס"ת, דהא ודאי בנפלה דליקה ונשרף ממילא ס"ת אין להחשיב זה להפסד גדול דהא אפשר להשיג ס"ת אחרת בקנין ובכתיבה שאף שיש בזה צער יותר גדול מהפסד ממון ע"י שריפת חפצים אחרים בשביל זה שההפסד שנתחייב מהשי"ת לענשו ענשו בשריפת ס"ת שהוא דבר קדושה הגדולה, שאף שהוא צער היותר גדול הוא ג"כ ענין הפסד שליכא ע"ז חיוב קריעה, אלא הפסד הגדול וחרדה רבה שכתב הוא כששורפין התורה לא לכוונת היזק וצער בעלמא להבעלים אלא לכוונת לשרוף ולבזות הקדושה שזהו הפסד גדול וחרדה רבה כזה שאין דוגמתו בהפסד וצער בעלמא, וזה איכא גם במיתת אדם שההפסד והחרדה מזה הוא על שהשי"ת רצה דוקא להמית אדם זה שיש בו קדושה גדולה ולא רצה שיהיה בעולם בקדושתו, שלכן חייב לקרוע עליו כשרואין יציאת נשמתו כמו ברואין ס"ת שנשרף בזרוע לכוונה לשרוף בשביל קדושתה.
ולשיטת רש"י יש קצת סמך לזה שמתענים דמאחר דמחייב קריעה גם על ס"ת שנשרף שלא בכוונת כפירה וחלול קדושה אלא אף כשנפלה דליקה באונס כשלא יכלו להצילו משום חשיבות הקדושה שיש להצטער ע"ז לכן כשנפלה ס"ת מיד אחד אף שהיה באונס שנמצא שעכ"פ היה בזיון לס"ת קדושה וכן לכל כה"ק ותפילין שיש להצטער ע"ז ונהגו להצטער בתענית שמביא זה לידי תשובה. ואולי זהו כוונת המשפטי שמואל שהוא סמך אליבא דפרש"י ולא לפירוש רוב הראשונים.
ומש"כ בספר כפות תמרים בסוכה דף מ"א דמהא דתניא התם לא יאחוז תפילין וס"ת ויתפלל מפני שטרוד במחשבתו שלא יפלו מידו ויתבזו שמעינן דנפילת תפילין וס"ת הוא זלזול ובזיון להם וכיון דהוא גרם הנפילה שלא שמרן כראוי יפה נהגו להתענות לכפר העון, הוא טעם רק על מי שאחז הס"ת והתפילין שהוא כפושע שהי"ל לשמור ביותר, אבל אין זה טעם על האחרים שראו הנפילה שנהגו שגם הם מתענין, ואף על מי שהחזיק בידו ונפל ממנו באונס נמי לא שמעינן שיצטרך להתענות, ועיין בד"ח חיו"ד סימן נ"ט שג"כ כתב שע"ז שמתענין אפילו כשנפלה באונס וכל מי שהיה בביהכ"נ ליכא ראיה.
ואני תמה על בעל כפות תמרים וכי הוצרך להביא ראיה שנפילת תפילין וס"ת הוא זלזול ובזיון דהא אף לזרוק כה"ק למקום מכובד אסור דעצם הזריקה הוא בזיון כדאר"א בר אהבה בעירובין דף צ"ח, וכ"ש שאין זורקין אותן לארץ, ונפילה מסתבר שגרוע מזריקה שמכוין לזרוק באופן טוב מנפילה שהוא להמקום שתחתיו איך שהוא אף אם הוא בזוי ומלוכלך שלכן אף שנזדמן שהוא מקום נקי הוי ענין הנפילה דבר זלזול ובזיון. וגם הא תנן בעירובין דף צ"ז רש"א אפילו בארץ עצמו גוללו אצלו שאין לך דבר משום שבות עומד בפני כה"ק, והבזיון שם הוא מה שמונח על הארץ כ"ש שהנפילה על הארץ הוא בזיון, אך אולי ס"ת פתוחה ופשוטה הוא יותר בזיון ואין ראיה כל כך לזורק ס"ת גלולה, אבל ודאי פשוט שגם בגלולה הוא בזיון אף כשמונח על הארץ, דהא מחוייבין לכבד ולהדר ביותר כדאיתא ביו"ד ר"ס רפ"ב. ועיין בברכות דף כ"ג שמקשה על ר"ע דאמר אוחזן לתפילין בבגדו ונכנס בבגדו ס"ד זימנין מישתלי להו ונפלי, ולשון זה משמע דלא שייך לאיסתפוקי כלל שנפילה הוא דבר ודאי דהוא בזיון ואין צורך לראיות על זה.
ואולי מפרש הכפות תמרים שאין לחוש שלא יתכוין בתפלתו מאחר שמחוייב לכוין, אלא שבשביל שטרוד הוא במחשבתו לכוונת התפלה יש לחוש שיפלו התפילין והס"ת מידו, ולכן מוכיח מזה שחזינן שהוא בזיון גדול מאחר שחוששין לחשש רחוק כזה, וכיון שהוא בזיון גדול לכן יפה נהגו להתענות כשנפלו מידו שאולי גרם לזה שלא שמרן היטב, דממקומות האחרים לא היינו יודעים שהוא איסור חמור כל כך שלכן אולי לא היה לן לחייב תענית כשנפל מידו מאיזה סבה מספק אולי גרם לזה. וזהו אולי כוונת הד"ח שכתב ואכתי אין רמז בזה לתענית, שעל חטא גדול הא ודאי נותן הסברא שיש לחייב בתענית אבל כוונתו דאף מזה אין ראיה שהוא חטא גדול שיחייבוהו להתענות משום דשמא הוא גרם, דהד"ח מפרש דהוא מחשש שלא יתכוין בתפלתו ע"י שצריך לכוין לשמור שלא יפלו שבעל כפות תמרים מוכיח דהוא חטא גדול דלכן צריך לשמור היטב ויהיה טרוד שע"ז מקשה שפיר שאין רמז בזה משום דכיון שעכ"פ איכא איסור כשיגרום שיפלו הרי צריך לשמור היטב ויטרד מלכוין בתפלתו, אבל טעם הכפות תמרים הוא שמפרש שהאיסור אינו מצד התפלה אלא מצד חשש נפילה ע"י שיתכוין בתפלתו שפיר מוכיח שהוא חטא גדול שלכן מסתבר שיש להתענות ושפיר נהגו.
והטעם שמפרש שהאיסור הוא בשביל חשש נפילת התפילין והס"ת ולא משום שלא יתכוין כראוי בתפלתו, הוא משום דאם יש לחוש שלא יתכוין בתפלתו בשביל שאוחז התפילין והס"ת דבעיין שמירה לא היה לן להתיר אף להחזיק הלולב בידו דג"כ צריך לשומרו שלא יפול ויפסל, דהטעם שפרש"י על הא דמתרץ מצוה נינהו ולא טריד שמתוך שנטילתה ולקיחתה מצוה היא ומתוך שחביבה מצוה עליו אין משאה ושימורה כבד עליו ולא טריד, הוא טעם דחוק מאחר דודאי צריך לכוין ולשומרה, ולכן מפרש שבשביל כוונת התפלה ליכא חסרון אלא שחוששין שמא בשביל כוונת התפלה יטרד ולא יחזיק היטב יפלו ויהיה בזיון לכה"ק וה"נ בלולב אף שליכא ביה קדושה יש לנו לחוש שיפסל ולא יהיה לו לולב ואתרוג כשרין למחר, לכן מתרץ שבלולב שאיכא מצוה בלקיחתה שצריך לו למחר יזהר שלא יטרד בכוונתו בתפלה כל כך ולא יסיח דעתו מהלולב. ואין לדקדק מלשון טריד בהו שמשמע מהלשון רבים דקאי על הטירדא בתפילין וס"ת דהרי גם בלולב אמר טריד בהו, שלפרש"י הוא על הלולב, שהי"ל לומר טריד ביה, ולכן ליכא למשמע מינה דבמקום אחד הא ודאי צריך להגיה, ולכן אולי סובר הכפות תמרים להגיה בשני המקומות למיגרס התם לאו מצוה וטריד בה הכא מצוה ולא טריד בה. ואין לומר דלשון בהו הוא על הלולב ועל האתרוג דהא מתחלה איתא אבא צלויי קא מצלי ביה בלשון יחיד אף שהוא גם על האתרוג משום דכיון שהן מצוה אחת נקט לשון יחיד.
אבל א"כ הוא דלא כרש"י שמפרש שהוא על חסרון הכוונה בתפלתו וכן הוא בר"ן שם ובתר"י ברכות דף כ"ג, וגם ברמב"ם פ"ה מתפלה ה"ה משמע שהוא מצד חסרון כוונה בתפלה, ובש"ע ]או''ח[ סימן צ"ו סעיף א' מפורש כן, שלכן שפיר כתב הד"ח שליכא רמז מזה לתענית משום שאין מכאן ראיה על יתרון חומר האיסור בנפילת תפילין וס"ת יותר מבשאר מקומות כדכתבתי לעיל. ואף לדבריו ליכא ראיה על הרואין כדלעיל.
ולמה שכתבתי לעיל בביאור דברי הרמב"ן במו"ק שיציאת נשמה מן המת מדמה לס"ת שנשרף בידי אדם בזרוע ליכא סמך להתענית שהביא כתר"ה מספר ברכת רצה מהא דמדמה מיתת אדם לשריפת ס"ת, וזה מוכרח להסוברין דאין קורעין בס"ת שנשרף מדליקה שנפלה כמפורש ברמב"ן וכדבארתי לדידיה.
ומהתענית דעש"ק פ' חוקת שאיתא במג"א סימן תק"פ סק"ט בשם התניא לא שייך להביא ראיה דהוא על גזירת המלכות שהיתה לכוונה לבטל למוד תורה מיהודי צרפת, ומהאי טעמא ליכא ראיה מתענית שני וחמישי שאיתא בש"ע שם שהוא גם על התורה שנשרפה, וכמו שליכא ראיה מאפוסטמוס ששרף את התורה שהוא מחמשה דברים שאירעו לאבותינו בי"ז בתמוז כדאיתא בתענית דף כ"ו שמשמע שעל כל אחד מהן היה שייך להתענות דהוא מטעם דעל גזירת המלכות שרצו לבטל תורה מישראל הוא התענית ולא שייך להביא מזה ראיה אף להתענית בשרף אחד ס"ת בזרוע וכ"ש לא על נשרף מדליקה שנפלה באונס.
ומש"כ הד"ח בשם תשובות אמרי אש שהוא להירושלמי סוטה פ"ז ה"ד לגירסת הרמב"ן בחומש פ' תבוא על הפסוק ארור אשר לא יקים זה החזן והביא הרמב"ן שאמרו הפירוש שאינו מקים ספרי התורה להעמידן כתקנן שלא יפולו, שלכן יש לו להתענות כדי להתכפר על החטא שלא הקים כראוי וגרם שיפלו שהוא בארור, הוא שייך רק כשפשע ולא שייך בכלל על אחרים אף על אלו שראו בהנפילה דהם ודאי לא פשעו, וגם הרמב"ן עצמו לא פי' כן עיי"ש. אבל הספר חיים שאל שהביא כתר"ה שסובר דדוקא מי שנפל הס"ת מידו צריך להתענות ולא השאר אף שראו הנפילה הוא כפירוש שהביא הרמב"ן ואף שלא כתב דדוקא כשנפל בפשיעה אולי משום דלא ברור לו בסתם איך יהיה ואפשר שפשע לכן סובר שיתענה מספק.
אבל מש"כ הד"ח מהא דתענית דף ט"ז דאריב"ל על מה שמוציאין בתעניות אחרונות את התורה לרחובה של עיר לומר כלי צנוע היה לנו ונתבזה בעונינו הוא טעם נכון, והוא טעם גם על בני ביהכ"נ הקבועים להתפלל שם ששייך להם הס"ת ולא לאנשים שבאין שם להתפלל רק לפרקים ולא שייך הס"ת להם שבשבילם לא שייך שתתבזה ס"ת שאינה שלהם, אף שראו בנפילת הס"ת, ובני ביהכ"נ הקבועים יש להם להתענות אף שהם לא היו בביהכ"נ ולא ראו הנפילה. אך אולי מה שהס"ת מתבזה בעונינו הוא ודאי רק מחמת שאנשי העיר מתבזין מזה, לא שייך זה אלא כשראו בנפילתה שהרגישו אז בזיון בנפשם. אבל כשלא היו שם ולא ראו הנפילה לא הרגישו בזיון ואף שספרו להם אח"כ אין מרגישין הבזיון ע"י שמיעה כי אם ע"י ראיה, שלכן גם לטעם הד"ח אין לחייב להתענות אלא אלו שראו הנפילה. ונמצא להד"ח שרק אלו שהם בני ביהכ"נ הקבועים וגם היו בביהכ"נ וראו כשנפלה צריכין להתענות, ובתפילין שהוא רק של יחיד אין להתענות אלא בעל התפילין, ודוקא כשראה הנפילה, דבזה יש להקל כטעם השני אליבא דהד"ח.
נמצא לדינא שלהסמך דמשפטי שמואל שהוא אליבא דפרש"י יש להתענות אף כשנפלה באונס, וגם כל הרואין, ואף שרוב מפרשים לא מפרשי כן מ"מ אולי מה שנהגו הוא אליבא דרש"י. ולסמך דכפות תמרים למה שבארתי דבריו הוא רק לזה שנפל מידו וכשפשע דוקא, אבל הוא דלא ככל המפרשים ולא היה לן לחוש לזה כלל, אבל איכא לזה סמך של האמרי אש מפירוש שהביא הרמב"ן על הא דירושלמי סוטה, ולכן על מי שנפל מידו בפשיעה הוא יותר מחוייב ואף בסתם שלא ידוע לו שפשע יש לחייבו ג"כ ביותר מספק, אבל גם על אחרים הרואין יש להתענות כהמנהג. ולהד"ח יש מקום לחייב להתענות כל אלו שיש להם חלק בביהכ"נ שהם שייכים להס"ת, אבל למעשה יש להקל לאלו שלא ראו בנפילתה, אף שהם מבני ביהכ"נ הקבועים וגם להקל באחרים אף שראו הנפילה, אבל מצד המנהג יש להתענות כל הרואין כדלעיל. ולכן בעובדא דבעת הוצאת ס"ת מאה"ק נשמטה ס"ת אחרת ונפלה לארץ יתענו כל הרואין.
ובדבר אם לא נפל כל הס"ת מידו אלא רק מידו אחת יש מקום לכאן ולכאן ומהראוי להתענות, אבל הרוצה להקל נמי אין מזניחין אותו. ידידו, משה פיינשטיין.
<h2>שו''ת חלק או''ח ג סימן ד</h2>
אם לחכות על מנין לפני ישתבח, ואם לחשיבות תפלה בצבור צריך להתחיל בשוה, וממי צריך לשמוע קדושה כשהוא באמצע תפלה, וכלים שהוא ספק אם נעשו בפעקטערי של ישראל לענין טבילה בעה"י י"ט מרחשון תשל"א. מע"כ ידידי הנכבד מהר"ר יעקב דרדק שליט"א.
הנה אם אפשר לחכות זמן קטן לפני ישתבח על מנין ועדיין יהיה זמן ק"ש יש לחכות, אבל זמן רב לא יחכו אף שעדיין יהיה זמן ק"ש לבני תורה אסור משום דהוא בטול תורה דהא אין יכולין אז ללמד תורה, ולסתם בנ"א אין לחכות זמן רב דיש לחוש שיפסיקו בדברים שאסור.
ובדבר אחד שלא הספיק להתחיל התפלה בשוה עם הצבור אלא באמצע אם נחשבה תפלתו כתפלה בצבור, הנה לע"ד היה פשוט דנחשבה כמתפלל עם הצבור דהא אף כשהתחילו הצבור להתפלל בשוה נמי הא אין מתפללים תפלה אחת אלא זה עומד באתה קדוש וזה ברפאנו וזה בעל הצדיקים וגם אין גומרין כאחת ויש שמאריכין עד שרוב התפלה מתפללין אחר שכבר ליכא עשרה מתפללין, וא"כ מ"ש תחלת התפלה מאמצעה וסופה, אבל הפמ"ג בא"א סימן ק"ט סק"ב על הא דכתב המג"א דתפלת צבור עדיפא מעניית איש"ר הוקשה לו מהא דאם אינו יכול לגמור כשיתחיל להתפלל כשבא ומצא צבור מתפללין קודם קדושה וקודם קדיש אל יתפלל עם הצבור, תירץ דכאן לא הוה ממש תפלת הצבור דבא באמצע משא"כ כשמכוין עמהם, הרי סובר דאין תפלה עם הצבור ממש אלא כשהתחיל בשוה עם הצבור, אבל הוא תמוה דמ"ש תחלתו מסופו, ולפרש מש"כ מכוין עמהם שהוא להתחיל וגם לגמור בשוה כמעט שאינו מן המציאות. ואולי סובר שתלוי ברוב תפלתו שתהיה עם הצבור, אך א"כ לא יתורץ קושיתו כל כך דאפשר גם בבא באמצע שתהיה רוב תפלתו עם הצבור. וקושיתו הא יש לפרש באופן שלא יכול להתפלל עם הצבור כלל, וגם אולי יש לפרש טעם המג"א שעדיפא תפלת הצבור מאיש"ר באופן שיתבטל שתי תפלות מנחה ומעריב שלא בצבור. ובכל אופן הא גם הפמ"ג מודה דגם זה נחשב תפלה בצבור אך שלא כמתחלת התפלה שלכן אם אינו יכול להתחיל בשוה יש לו עכ"פ להשתדל להתחיל בזמן שעדיין הצבור מתפללין אף לדידיה, וכ"ש שיותר מסתבר שהוא בדין תפלה בצבור ממש.
ובאחד שעומד באמצע התפלה שצריך לשתוק כשאומר הש"צ קדושה צריך לשמוע כשאומר הש"צ בעצמו דתרי קלי לא משתמעי ובפרט כשכל הצבור אומרים ביחד, ולכן יש להנהיג שהש"צ יאמר הקדושה בקול רם אחר שיאמרו הצבור בעצמו כדי שישמעו אלו שעומדים באמצע התפלה, ולשמוע מאחד מהצבור שעומד אצלו ושומע מה שאומר לא יצא אם לא שיודיענו קודם התפלה שיכוין להוציאו כי לרמוז לו בתפלה אסור, אבל מהש"צ יוצא אף שבזמננו אין הש"צ מוציאו מ"מ כיון שנתקן להוציא הוי סתם דעתו לעשות כהתקנה שהוא ממילא כנתכוין להוציא אם יש לאחד צורך לצאת אף שהוא אינו יודע מזה.
ובדבר כלים שיש ספק שמא נעשו בפעקטערע של ישראל צריך לטבול בלא ברכה, ואם הם כלי זכוכית שכל טבילתם הוא מדרבנן יש מקום להקל שלא להצריך טבילה כלל דספק דרבנן לקולא, אבל כיון שרוב הפעמים אפשר לברר שלכן אין להחשיב זה לספק מחמת העצלות לברר, לכן יש להטביל גם כלי זכוכית אבל בלא ברכה, ואם ידוע שהם מפעקטרע של נכרים צריך להטביל בברכה אף כלי זכוכית שלכן כלים הבאים מיאפאן וממדינת טשיינא ]סִין[ שכולן נכרים, ואף הבאים ממדינות שביוּראָפ ]שבאירופה[ צריך להטביל בברכה כי רובן של נכרים, והבאין מא"י א"צ לטבול כלל כי כולם של ישראל ואף אם מפעקטערע של עבריינים ומחללי שבתות נמי א"צ טבילה. ואף להמצריכין טבילה בנתן ישראל כסף לנכרי לעשות לו כלי מדין אומן קונה בשבח כלי שהביא הרמ"א ]ביו"ד[ בסימן ק"כ סעיף א' לא שייך בפעקטערעס שעיקר הכלי נעשה ע"י המאשענעס והאומנים הם רק כמסייעים בעשייתן, וגם בלא זה כל העובדים בפעקטערעס בעשיית כלים הם פועלים דשכיר יום ושבוע ולא קבלנים ואינם קונים בשבח כלי אלא אומנים שהם קבלנים. ידידו משה פיינשטיין.
<h2>שו''ת חלק או''ח ג סימן ה</h2>
בענין שינוי ההברות אם יכולים לשנות או לא כ"ג טבת תשכ"ט. מע"כ ידידי הרה"ג מהר"ר יחיאל מיכל טווערסקי שליט"א, רב במילוואקי.
הנה בדבר שינוי הברות בין אנשי אשכנז ובין אנשי ספרד, ודאי אין לשנות מהברה של אבותינו שהיו קורין בהברה זו אלפי שנים, לא מבעיא אם נימא שהוא גם מחלוקת לדינא איך לקרות שודאי אין לנו לשנות, דהרי לבני אשכנז אינו אמת כהברה הספרדית, ובפרט שבני אשכנז היו הרוב בכל הדורות, אלא אף אם נימא כדמסתבר שליכא פלוגתא לדינא ושניהם היו כשרין לדינא, דהא לכאורה מוכרחין לומר כן דקריאת חליצה הא נקרא בלה"ק דוקא ואם היבם והיבמה אין יכולין לקרא מעכבת הקריאה דאף באינה יכולה לקרא לא אבה בנשימה אחת מעכבת כדאיתא ביבמות דף ק"ו לגירסת הרי"ף ופסק כן הרמב"ם פ"ד מחליצה ה"ד ונמצא שנצטרך ללמד את האשה שתוכל לקרא בכל ההברות, דאל"כ נמצא שחליצות דשל הספרדים פסולות לדידן וחליצות שלנו פסול להספרדים שלא מצינו דבר כזה, ולכן משמע ששתי ההברות כשרין שלכן אף שהאשה אינה יודעת אלא הברה אשכנזית או רק הברה ספרדית כשרה החליצה. מ"מ לא מסתבר שאבותינו כשהיו כולם יחד שהיה זה עד שגלו בחורבן ראשון היו מדברין בהברות אחרות. ומה שנחשב שתי ההברות כל אחת מהן לשון הקדש אף שרק אחת מהן היא אמיתית, הוא מטעם שאם יש קהל גדול שקורין אותן האותיות והתיבות בנקודות שבלשה"ק בהברה קבועה נחשב זה ג"כ לה"ק אף שהוא שינוי מהברה שהן דברו ושניתנה התורה. והוא מוכרח דהא הברות משונות במקצת איכא גם בהברה אשכנזית גופא בין מדינות שונות כמו הברת אנשי ליטא והברת אנשי פולין והברת אנשי אונגארן שכולנו בני אשכנז שאין לומר כלל שגם מתחלה היו בהברות מיוחדות אלא שיש איזה שבושים במקום אחד שנעשה ברוב הימים מצד הברת אנשי המדינה בלשונם שנמשך ממילא גם על הברה של לה"ק. ומ"מ ודאי שהחליצות דכל המדינות כשרים לכולם אף שיש שינוי גדול בקריאת תיבות ככה יעשה ועוד, אף שודאי רק של אחד הוא קריאה האמתית, אלא ודאי הוא מטעם דנחשב גם הברה שאינה כפי שדברו אבותינו כיון שיש קהל גדול שקורין כן האותיות והתיבות בנקודות שבלה"ק, בחשיבות לה"ק שכשרים לדברים שנאמרים בלה"ק שיש אצלינו חליצה וברכת כהנים. והטעם דאין למעטם מכה ככה דהרי גם לפי הברה שאינה כשל אבותינו נמי אין למעטם מכה ככה שנתמעטו שאר לשונות, ורק שלרבנן שילפי חליצה מוענתה מלוים ולוים מקול קול ממשה יקשה דמשה הא דבר בהברה אחת וצריך לומר לדידהו שהוא קבלה שלא למעט אלא שאר לשונות ממש ולא לה"ק שבהברה אחרת. וכמו כן מסתבר שהוא גם בהברה ספרדית והברת אנשי תימן, לא שגם אבותינו במדבר ובמקדש ראשון נתחלקו לכמה הברות, אלא שאף שהם דברו בהברה אחת והתורה ניתנה באותה הברה אחת שדברו אבותינו ורק אותה הברה הוא לה"ק האמתי כשרין כל הברות לברכת כהנים ולחליצה.
וא"כ ודאי שלה"ק האמתי כמו שדברו אבותינו עדיף לתפלה, לא רק משום שזה עצמו הוא זכות גדול שמתפללין בהלשון והברה שניתנה התורה, וכהטעם שאיתא בחתם סופר ח"ו סימן פ"ד כי אף שתפלה נאמרה בכל לשון הוא יותר ראוי להתפלל בלשון הקודש, וגם שתיקנו כן כי אף לפני מלך ב"ו אין עושין כן כי המדבר עמו צריך לדבר בלשון המלך אע"פ שהמלך מבין בכל הלשונות, שלכן גם בענין ההברה שייך זה, וגם הא א"ר יהודה בסוטה דף ל"ג, אל ישאל אדם צרכיו בלשון ארמית דא"ר יוחנן כל השואל צרכיו בלשון ארמי אין מלאכי השרת נזקקין לכשמתפלל ביחידות להסוברין ]באו''ח[ בסימן ק"א סעיף ד' שכמו כן לכל לשון אין נזקקין אלא ללה"ק, ואף להי"א דרק ללשון ארמי אין נזקקין שהוא שיטת הרא"ש פ"ב דברכות סימן ב', הרי כתב שם במעיו"ט שהוא משום דהוא לה"ק המשתבש ומטעם זה כתב שגם בלשון ערבי שכתב הרמב"ם שהוא לה"ק משובש נמי אין נזקקין כשמתפלל ביחיד, ולכן הברות שהם בשינוי נמי הן כלה"ק משובש. אבל אין ידוע לנו איזו היא הברה האמתית לכן אינו רשאי לשנות מכפי שהתפללו אבותינו כיון דלפי קבלתם הברה שלהם הוא האמיתית ואיך ישנה להברה שאינה אמתית לקבלת אבותיו, והא בכה"ג שאיתא מחלוקת בדינא נמי מפורש שאסור לשנות כהא דחלב דאייתרא בפסחים דף נ"א ובמוגרמת דרב ושמואל בחולין דף י"ח, וכן הוא ענין הברות שהוא ג"כ כמחלוקת איך היא הברה האמתית שאסור לשנות אם לא שהלך למקום האחר אדעתא שלא לחזור. ולכן ברור שבמקומותינו שמתפללין בהברה אשכנזית וכן אומרין בכל הברכות וקורין בתורה אסור לשנות להברה ספרדית וממילא צריך ללמד במדינותינו עם התלמידים לקרא בהברה אשכנזית. ידידו מוקירו, משה פיינשטיין.
<h2>שו''ת חלק או''ח ג סימן ו</h2>
אם יש להתפלל עם אלו שאין יכולין ג' ברכות ראשונות א' דר"ח טבת ו' חנכה תשכ"ז. מע"כ ידידי הנכבד מהר"ר שמעון ווייס שליט"א.
הנה בדבר מקום שהרבה אנשים אין יכולין להתפלל בקריאה בסדורים והנהיגו שהש"צ יאמר עם כל הצבור בקול רם במלה רק עד אחר ג' ברכות ראשונות כדי שילמדו להתפלל לכה"פ ג' הברכות הראשונות, הנה אף שאיכא שיטה הסוברת בפריסת שמע דאומרין אחר ברכת יוצר ג' ברכות ראשונות בשביל קדושה ומפסיקין אחר הא' הקדוש, עיין בב"י ]או''ח[ סימן ס"ט שהביא כן ממהרי"א שכן ראה בפירושי רש"י שאלו בני האדם כבר התפללו וחוזרים פעם אחרת לברך בעבור שלא שמעו קדיש וברכו וקדושה מעומד ומפסיק, וכן כתב הגר"א בכוונת הטור שכתב ויש שמוסיפין לומר אבות וגבורות ואומר קדושה ואתה קדוש שרצה לומר שמסיים הברכה אף שהוא רק משום קדושה, והוא מדנקט שאומר גם אתה קדוש שנראה כמיותר לאשמעינן שלא נימא שיוכל להפסיק תיכף אחר קדושה אלא שצריך לסיים הברכה, וא"כ שאר הברכות א"צ לומר לדידיה, אבל מהרי"א בב"י שם מסיק שלא יתכן זה שמאחר שהתחיל עליו לגמור התפלה שלא נתקנה להפסיק בברכותיה שסדרום ע"פ המקראות, וגם ברש"י ובדברי הטור הוא מסופק איך הם סוברים, ובשם המנהיג נמי הביא וישלים הכל ופסק כן הרמ"א, וא"כ הרי נפסק לדינא שצריך מי שאמר ג' הברכות לגמור כל הי"ח ברכות. ואף להסוברים דיכול להפסיק ולא לומר שאר הברכות, הוא דוקא משום שכבר התפללו ויצאו ידי חובת תפלה ורק בשביל קדושה אומרים עתה סגי בהג' ברכות לבד, אבל באלו שלא יצאו ידי תפלה לא יצאו בהג' ברכות לכו"ע, דכל י"ח הברכות מעכבות וכשחסר אף ברכה אחת לא יצאו כלל, וממילא יהיו ברכות אלו לבטלה אף לדידהו. והטעם מה שאין יכולין להחשיב זה לחיוב קדושה ולא יהיו לבטלה, הוא דמאחר שיש עליהם חיוב תפלה, בהכרח הם לתפלה שמחוייבין לגמור ולא תיקנו בכה"ג שיהיה שייך לברך רק הג' ברכות לבד.
ועיין ]או''ח[ בסימן רל"ב סעיף א' דאם השעה דחוקה יתפללו בלחש ואח"כ יאמר הש"צ רק הג' ברכות ויענו קדושה, ומסיים בהא' הקדוש אם אין שהות ביום לגמור י"ח ברכות, ובב"י מביא זה משבה"ל שכתב זה ר' אפרים בש"ר האי גאון, שלכאורה תמוה דסותר מה ]או''ח[ שבסימן ס"ט הא מביא הב"י משבה"ל שסובר כדברי המנהיג שצריך להשלים כל הי"ח, ומטעם שהביא בשם מהרי"א שלא יתכן להפסיק בג' הברכות, ובשלמא להמחבר אפשר שהוא לא הכריע הדין, ולכן בשעה"ד סובר דיש לסמוך על אלו הסוברין שרשאי להפסיק וכמפורש בדבריו שם שמסיק וכדאי הם לסמוך עליהם בשעה"ד, אבל על בעל שבה"ל שבדין פריסת שמע ]או''ח[ בסימן כ"ו לא הזכיר שיש מחלוקת בזה אלא סתם וכתב ואומר י"ח ברכות, ובסימן מ"ז ]או''ח[ כתב דין זה שבשעה"ד אחר תפלה בלחש דמנחה כשאין שהות לגמור י"ח יסיים בהא' הקדוש יקשה דהוא סתירה לכאורה. וצריך לומר דאף שסובר בדין ברור שאין להפסיק בשחרית דכיון שלא מצוי שלא יוכלו לגמור הי"ח דרובא דרובא בנ"א מתפללין כשעוד יש זמן גדול שראוי להתפלל, לכן אף כשנזדמן שנתאחרו עד סוף זמן תפלה, או שאין לו פנאי אף לרגעים המועטים לגמור התפלה לא תיקנו שיוכלו לומר רק הג' ברכות בשביל צורך הקדושה ויהיה ממילא ברכה לבטלה, שלכן אין להם לפרוס כלל, אבל במנחה שרוב בנ"א מתפללין בסוף הזמן שלכן מצוי שיארע שלא יהיה להם שהות לגמור כל הי"ח, תיקנו שבשביל קדושה יוכלו להפסיק בג' הברכות. חזינן דבמקום שלא תיקנו הוא אסור, שלכן אף להמתירין להפסיק גם בפריסת שמע הוא רק אחר שהתפללו, אבל כשלא התפללו הוא ברכה לבטלה כשלא יאמרו כל הי"ח ברכות.
ונמצא לפ"ז שמה שהנהיגו בשביל אלו שאין יכולין להתפלל שהש"צ אומר בקול רם והצבור אומרים אחריו מלה במלה רק עד הא' הקדוש הוא דבר שלכו"ע לא נכון כלל ואסור, אלא צריך שיאמרו עם הש"צ מלה במלה עד אחר כל הי"ח ברכות כדכתב הרמ"א אף בשעה דחוקה, ובעובדא זו צריך לעשות כן לכו"ע. ואם אפשר להצבור לומר אחריו בלחש יאמרו בלחש כדאיתא ברמ"א ]או''ח[ סימן קכ"ד סעיף ב', אך אם יש לחוש שבלחש לא יאמרו כלל, וכן אם יש לקוות שילמדו ויתרגלו להתפלל בעצמן ובלחש לא יתרגלו יכולים לומר גם בקול רם כדאיתא ]או''ח[ בסימן ק"א שאף בשביל כוונה ובשביל ללמד לבני ביתו מותר, וכ"ש כאן שאיכא גם זה כוונה ושיתרגלו וגם שיש לחוש שלא יאמרו הכל שמותר בקול רם. ופשוט שצריך שיתחיל הש"צ מה' שפתי תפתח ולגמור אחר שמ"ע בפסוק יהיו לרצון בקול רם כדי שיאמרו אחריו גם זה. ידידו, משה פיינשטיין.
<h2>שו''ת חלק או''ח ג סימן ז</h2>
באחד שמכוין יותר ביחידות מה עדיף ח' אייר תשכ"ד. מע"כ ידידי מר דוד וואקסמאן שליט"א.
בדבר אחד שמרגיש שכשמתפלל ביחידות מכוין את לבו יותר לשמים מבשעה שמתפלל עם הצבור איך יעשה, אם תפלה בצבור עדיף או ביותר כוונה עדיף, הנכון לע"ד דאם כוונה המוכרחת לצאת יש לו גם כשמתפלל בצבור יותר טוב שיתפלל עם הצבור אף שיחסר לו כוונה הרצויה ביותר, דתפלת צבור הוא חיוב להשתדל בזה וצריך לילך עד מיל להתפלל בעשרה כדאיתא ]או''ח[ בסימן צ' סעיף ט"ז. ועיין בספרי אגרות משה או''ח חלק שני סימן כ"ז שהארכתי להוכיח שהוא חיוב ממש, ואף שנאמר לשון ישתדל שלכאורה משמעו שהוא רק מעלה וחשיבות, ונתתי טעם על לשון זה אף שהוא חיוב, וגם בארתי שזה שביחיד לא מובטח שתתקבל תפלתו עושה זה החיוב, משום דתפלה שידוע שלא תתקבל אינו יוצא בה מצות תפלה, ולכן כיון שבצבור נשמעת תמיד ותפלת יחיד אף של אדם גדול וצדיק אינו ברור שתתקבל יש חיוב להתפלל בצבור כדי שיקיים מצות תפלה בצבור. ונמצא לפ"ז שתפלה בצבור עדיף מיתרון כוונה על החיוב כיון שתפלה בצבור הוא חיוב בעיקר מצות תפלה ויתרון כוונה על החיוב הוא רק מחמת חשיבות ומעלה. ובפרט שאין הדבר ברור שיכוין יותר, דהא בזמננו ליכא מי שיכול לומר שהוא מכוין כראוי כדאיתא בתוספות ברכות דף י"ז ואיפסק כן בש"ע סימן ע' סעיף ג' שודאי אין יכול בשביל כוונה הנדמה לו שמכוין לדחות החיוב להתפלל בצבור. וגם לבד זה הא איתא ברמ"א ]או''ח[ סימן צ' סעיף י"ח שאף שפסק דבביהמ"ד קבוע עדיף להתפלל אפילו בלא עשרה, מ"מ לא ירגיל עצמו לעשות כן וכ"ש בנידון זה.
<h2>שו''ת חלק או''ח ג סימן ח</h2>
אם בשביל כוונה מותר לומה בפה בלע"ז באמצע התפלה.
ובדבר אם מותר במקום שאסור להפסיק לפרש בפה בלע"ז כוונת ובאור התפלה אשר ע"י זה יכוין יותר לבו לשמים, פשוט שהוא הפסק ואסור, לא מבעיא באמצע הברכות אלא אפילו בין הפרקים ואפילו בפסוקי דזמרה הוא הפסק, ויש לכוין בהנוסחאות שתיקנו לנו חז"ל כפי מנהג כל מקום שבזה הוא דין הכוונה ולא לחזור התיבות אף בלשון הקדש וכ"ש שלא לתרגמם שהוא לחזור אותם בלשון אחר, ורוב פעמים אין בהם פירוש וקשה להדברים שמקלקל אותם כגון שיוסיף התיבות שמתרגם שלא במקומם אבל אף אם הוא כראוי אסור, ול"ד לניגונים בעלמא שאף שנשמע כעין הברה כיון שאין לההברה שום כוונת דבור אינו הפסק. ובדיעבד בתפלה כיון שהוא במזיד חוזר לראש התפלה כדאיתא ]או''ח[ בסימן קי"ד סעיף ז', והוא אף שהיה זה באמצעיות, עיין בבאור הלכה ד"ה אבל, ומסתבר דאומר מותר אינו כשוגג לענין זה, דהא אין החזרה ענין קנס אלא משום דבמזיד שלא הוצרך לשוח ושח הרי לא רצה להתפלל כתקנה אלא כפי שהוא רוצה שזה אינה תפלה, עיין בב"ח ]או''ח[ סימן ק"ד ד"ה ובכ"מ שצריך לפרש כן בכוונתו בהטעם שכתב, ואפילו לבעל חדושי הגהות בסימן קי"ד ]או''ח[ שבשח אפילו במזיד אינו חוזר לראש התפלה אלא רק לאותה ברכה אם היא מאמצעיות, משום שלא מחשיב שהתפלה אינה כתקנה בזה שלא עשה יפה לשוח באמצע הברכה, ורק בלא אמר הברכה כראוי שאמר מוריד הגשם בקיץ במזיד שהראה שאינו רוצה להתפלל כתקנה אלא על דעת עצמו שלכן תפלתו תועבה, נמי יודה בהוסיף בהברכה תיבות אחרות ותרגומים ובאורים שחז"ל לא תיקנו זה, והוא עושה זה לכוונת תפלה הרי נמצא שעושה זה לדעת עצמו ולא תפלה כתיקון חז"ל שאינה תפלה לטעמיה, ול"ד לשח דברים בטלים שלא שייכי לתפלה שלא מקלקל מה שהתפלל לדידיה, וטעם זה שייך אף באומר מותר לעשות לדעת עצמו דעכ"פ הרי לא נתכוין לתפלה שתיקנו חז"ל שאינה תפלה.
ובברכות ק"ש מספקא להמג"א בסימן ק"ד סק"ו, ובברכת המזון מסיק המג"א דחוזר לראש בסימן קפ"ג ס"ק י"א עיי"ש. ומה שכתב המג"א בסימן ק"ד שם דכיון דרוב העולם אין נזהרין להשיח בברכות של ק"ש הוא כשוגג דאומר מותר שוגג הוא, שהוא לכאורה דלא כדכתבתי, נראה דהוא רק בטעות דרבים ששייך לומר שחושבים לעשות כתקנה דחז"ל דרבים ודאי רוצים לעשות כתקנה, אבל ביחיד אף שאומר מותר יודע שאין זה כתקנה שהרי רואה שאחרים אין עושין כמותו והוא המשנה אך שחושב שרשאי לעשות שלא כתקנה דחז"ל אלא לדעת עצמו שזה נחשב כלא בירך.
ומה שראה מע"כ שצדיק אחד עשה כן אין להשגיח על זה ואין אנו אחראים על מעשיו, ואתה צריך לעשות כדין שאסור לשנות מכפי שתיקנו חז"ל. ידידו, משה פיינשטיין.
<h2>שו''ת חלק או''ח ג סימן ט</h2>
בענין חזרת הש"צ אם המתפלל עמו הוא יוצא גם תפלה בצבור ז' אדר תשל"א. מע"כ ידידי הנכבד מהר"ר חיים לענטשיץ שליט"א.
בדבר אחד המתפלל עם השליח צבור כשמחזיר התפלה אם נחשב זה תפלה בצבור, הנה לכאורה כיון שאין הלכה כר"ג אלא כחכמים דבכל ימות השנה אין הש"ץ מוציא את הבקי אין להחשיב זה תפלה בצבור כיון שכל הקהל אין מתפללין על ידו, ואף שתיקנו שלעולם יחזיר הש"צ אף כשידוע שכולן בקיאין כדאיפסק בש"ע ]או''ח[ סימן קכ"ד סעיף ג' והוא מתשובת הרמב"ם שהביא הב"י שם מאבודרהם אין להחשיב זה כמו שהציבור מתפללין כיון דעכ"פ אין מתפללין, ואדרבה היה מקום לומר שאין לו חשיבות תפלה כתפלה חיובית ממש, ורק שעכ"פ תקנו שיחזיר ש"צ בשביל הגזירה שמא איכא מי שאינו בקי תקנה קבועה, כדאיתא בלשון התשובה שלכן אין בחזרת הש"ץ ברכה לבטלה כלל, שזה סגי לענין התקנה ואין צורך שיתקנו שיהיה לזה חשיבות תפלה, אבל יותר מסתבר דמאחר דעכ"פ תקנו שיחזיר התפלה הויא בחשיבות תפלה, דברכות תפלה כשאין להם חשיבות תפלה מסתבר שהיה להם דין ברכה לבטלה ולכן הזכיר הרמב"ם הא דלא תהיה חזרת הש"צ ברכה לבטלה כלל דתלוי זה בזה החיוב בחשיבות תפלה ומה שלא נחשב ברכה לבטלה. דהא ודאי כשאיכא אינו בקי היתה ודאי התקנה שיהיה בחשיבות תפלה דהא האינו בקי חייב בתפלה לכן גם מה שעשו לחיובם חיוב קבע אף כשאין שם מי שאינו בקי נמי הוא בחשיבות תפלה, אבל מ"מ כיון ששום אדם אינו יוצא בתפלה זו לא שייך להחשיב יחיד המתפלל אז כמתפלל בצבור.
ועיין בתוספות ברכות דף כ"א ד"ה אין יחיד מתפלל קדושה שכתבו אבל המתפלל י"ח עם החזן לכשיגיע ש"צ לקדושה יאמר עם הש"צ נקדש וכל הקדושה משלם יכול לענות עם הצבור דאין זה קרוי יחיד, ולכאורה תמוה איך שייך להחשיבו יחיד הא כל הקהל אומרים אז קדושה. וכל הנידון הוא רק מחמת שהוא באמצע תפלתו דאפשר דהוא הפסק ומכיון שכתבו דיכול לומר עם הש"צ נקדש וכל הקדושה משלם ליכא שוב מה לדון, ולא היה שייך לאסוקי דאין זה קרוי יחיד דהוא דבר שלא היה שייך לידון ע"ז כלל. ולכן צריך לומר דהתוספות סברי דלהתפלל עם הש"צ בשאין מתפללין אז עשרה לא נחשב זה תפלה בצבור אלא תפלת יחיד, והם בדיני צבור לענין אמירת קדושה וקדיש וכל דבר שבקדושה, ועיין בטור ]או''ח[ סימן קכ"ד שכתב וגם מחזיר התפלה כדי שיענו קדושה אחריו, ופי' הב"ח שהוא עוד טעם למה שצריך להחזיר התפלה משום דסובר הטור דצריך התרי טעמי דלא היו מתקנין להחזיר התפלה כשכולן בקיאין אי לאו דהוצרכו לתקן שיחזיר לכל הפחות ג' ראשונות בשביל קדושה, וכיון שאין תפלתו אלא תפלה ביחיד הרי לא שייך לצבור זה שהתפללו בצבור יחד בלחש ונתחייבו גם בקדושה לומר זה בחזרת הש"צ דלכן היה מקום לומר דאמירתו בתפלתו נקדש וכל הקדושה נמי הוא כאמירה בתפלת יחיד שאינו יכול לומר אף כשאיכא צבור בביהכ"נ, דהא כשליכא צבור בביהכ"נ גם לר"ה אין היחיד אומר כדמשמע מרש"י שכתב ר"ה סבר יחיד המתפלל עם הצבור אומר קדוש, א"כ לר"י ב"ל שאמר אין היחיד אומר קדושה הוא אף כשאיכא צבור בביהכ"נ בשעה שמתפלל כשאינו מתפלל עמהם יחד ממש, שלכן הוצרכו התוספות לומר דאין זה קרוי יחיד והוא מאחר דעכ"פ כל הצבור אומרין קדושה אז.
וראיתי בפמ"ג ]או''ח[ בא"א סימן נ"ב סוף סק"א שהסתפק בזה דכתב אם בא לביהכ"נ ורואה שא"א שיתפלל עם הצבור בלחש אם נאמר חזרת הש"צ נמי תפלת הצבור הוה שמוציא שאינו בקי ויעשה על דרך הסדר לדלוג כדי שיתפלל מלה במלה עם הש"צ, ומסיק ומ"מ נראה שתפלת הצבור הוה בלחש, והוא כדהוכחתי מתוספות אבל הפמ"ג כותב זה מסברא שכן נראה וכתב וכעת לא מצאתיו, ומשמע שלא נראה לו הראיה מתוספות מאיזה טעם.
ויש להביא ראיה ממה שכתב הרמ"א ]או''ח[ בסימן ק"ט סעיף ב' דלכתחלה לא יתחיל היחיד עם הש"צ אלא ימתין עד אחר שאמר קדושה והא' הקדוש, והטעם הוא כדכתב המג"א בסק"ט משום דצריך לשתוק ולשמוע נקדש מהש"צ כדאיתא ]או''ח[ בר"ס קכ"ה, והא כשיש צורך להתחיל יכול לומר נקדש וכדכתב הרמ"א שאם השעה עוברת או כדי לסמוך גאולה לתפלה מתחיל עם הש"צ ואומר נקדש עם הש"צ, ואם כשיתפלל עם הש"צ יתחשב כדין תפלה בצבור וכשיחכה עד אחר האל הקדוש הרי לא יתפלל בצבור הרי ודאי הוא ג"כ צורך גדול והי"ל להתחיל עם הש"צ בשביל זה עצמו כדי שיהיה לתפלתו דין תפלה בצבור דהא ג"כ צורך גדול הוא, אלמא דהרמ"א סובר דיחיד המתפלל עם הש"צ לא נחשב תפלה בצבור שלכן אין שום צורך להתחיל עם הש"צ וממילא אינו רשאי משום שאין לומר נקדש אלא צריך לשתוק ולשמוע מהש"צ. וא"כ פשוט שאף הא"ר סק"ט שחולק ומדייק מלשון הסמ"ג ומלשון הרמב"ם פ"י מתפלה הט"ז שכתבו אם יכול להתחיל ולגמור עד שלא יגיע ש"צ לקדושה יתפלל ואם לאו ימתין עד שיתחיל ש"צ להתפלל בקול רם ויתפלל עמו בלחש מלה במלה עד שיגיע ש"צ לקדושה, שאף לכתחלה בלא צורך יכול להתחיל עם הש"צ, אינו מטעם שזה נחשב תפלה בצבור, אלא משום דסוברין דרשאין כל הקהל לומר נקדש כדסובר הט"ז ]או''ח[ בסימן קכ"ה סק"א וכמו שאנו נוהגין, וכמפורש בלב"ש סימן ק"ט על המג"א ולפ"מ שנשתרבב עתה המנהג באשכנזים שאומרים הציבור נקדש עם הש"צ א"כ מותר גם לכתחלה להתחיל להתפלל עם הש"צ ]והלב"ש כתב שנשתרבב המנהג ע"פ דברי הט"ז ובחדושי רעק"א סימן קכ"ה איתא שכן איתא בכתבי האר"י ואליו תשמעון[, וכן ודאי הוא גם טעם הא"ר להסמ"ג והרמב"ם משום שסברי שכל הקהל יכולין לומר נקדש אם רוצים, וגם אולי אף אם מודה שהקהל אין אומרים נקדש, מ"מ לזה שמתפלל עם הש"ץ סובר שאף לכתחלה יכול לומר נקדש דלא כהט"ז שאינו מחלק דכתב ונראה לי דאין חלוק בזה בין אם התפלל כבר או לא אלא דהוא אפשר מחלק. עכ"פ איכא ראיה מהרמ"א שאין המתפלל עם הש"צ נחשב מתפלל בצבור כדכתבתי וכדסובר הפמ"ג ותמוה על שלא הביא הראיה מהרמ"א.
ולכן תמוה מה שכתב באשל אברהם להגרא"ד מבוטשאטש סימן נ"ב להיפוך ובפשיטות שכתב אין ספק שהמתפללים בעת חזרת הש"צ התפלה ה"ז תפלה עם הצבור ממש כי הרי בהכרח יש עשרה דצייתי והם כעונים ממש לכו"ע, שהרי ודאי אינו כן דמה לנו דצייתי הא הם בקיאים ואין יוצאים בחזרת הש"צ אלא במה שהתפללו בעצמן בלחש ואין שייך להחשיב החשיבות כענייתם כמתפללים, ולבד הראיה שהבאנו איך פשוט לו נגד הפמ"ג שאף מתחלה רק נסתפק בזה ולמסקנתו אין זה תפלת צבור וצ"ע.
ויותר תמוה מה שבספר לקוטי שו''ת מהחתם סופר שנדפס מחדש בסימן ג' איתא גם כן דמה שהיחיד מתפלל עם הש"צ זהו עיקר תפלה בצבור כי מה שהיחידים כל אחד מתפלל בפני עצמו מקרי תפלת יחיד רק מה שאחד מוציא רבים זה מקרי בצבור ורק מפני שא"א שיכוונו כולם לש"צ תקנו שיתפלל כל אחד לעצמו והיה ראוי שיאמרו עמו מלה במלה שזהו כמו מוציא רבים ידי חובתן אלא כדי שיסדיר ש"צ תפלתו תקנו בלחש תחלה כמבואר בסוף ר"ה, וא"כ כשאירע שיחיד אומר עם הש"צ זהו תפלת צבור האמיתי עיי"ש, שהרי כל דברים אלו הוא לכאורה דברי טעות, שהא כל התקנה היתה כדי להוציא את שאינם בקיאים, וכשכולן בקיאים הוקשה לרבותינו הראשונים על מה שחוזר הש"צ, וכתב הטור שני טעמים שהוצרכו לשניהם דוקא כדפי' הב"ח והרמב"ם בתשובה שהביא הב"י תירוץ שבשביל שהוצרכו לתקן להוציא את שאינו בקי תקנו זה לעולם, ואם רק תפלת הש"צ להוציא היה תפלת צבור הרי היה להם לתקן בשביל זה עצמו לעולם דהוא טעם שאיכא בכל עת ועידן והם דברים ברורים שלא שייך לחלוק ע"ז. וגם איך שייך לומר שעיקר התפלה הוא מה שהש"צ חוזר התפלה ותפלת הלחש אף שמתפללים קהל גדול בבת אחת הוא רק תפלת יחיד, שנמצא לדבריו שכל הקהל שאין יוצאין כלל בשל הש"צ ויצאו בתפלתם בלחש לא יצאו ידי תפלה בצבור, דהא ודאי אחר שיצאו ידי חובת תפלתם אין שמיעתם מהש"צ שוב מצות תפלה, ונמצא שעקרו מצות תפלה בצבור שלא מסתבר כלל שמהחשש שמא לא יכוונו כולם לש"צ יעקרו דין תפלת צבור מהקהל. ומה שכתב והיה ראוי שיאמרו מלה במלה, היינו דהוקשה לו דבשביל החשש דשמא לא יכוונו כולם לש"צ היה להם לתקן שיאמרו מלה במלה עם הש"צ, שזהו כמו מוציא רבים שהוא תפלת רבים, ותירץ דהוא כדי שיסדיר ש"צ תפלתו תקנו בלחש תחלה כמבואר בסוף ר"ה, והא בר"ה איתא שם רק לר"ג שהוא אמר דש"צ מוציא את הרבים ידי חובתן אף את הבקיאין שאמרו לו רבנן לדבריך למה צבור מתפללין והשיב שהוא כדי להסדיר ש"צ תפלתו, אבל לרבנן הרי הוא כל החובה להתפלל בלחש דהא אין יוצאין כלל בשל ש"צ. וגם אף לר"ג עכשיו דמתפללין עכ"פ בלחש אף שהוצרכו לתקן זה היה זה רק כדי להסדיר ש"צ תפלתו, יוצאין התפלה במה שמתפללין וגם הוא תפלת צבור ממש דליכא בזה פלוגתא ונשאר מה שמחזיר הש"צ אף לר"ג רק לאלו שלא התפללו בעצמן שיוצאין בשל הש"צ אך לר"ג הוא אף לבקיאים שנתאחרו ולא התפללו עם הצבור בלחש, ולרבנן הוא רק לאינם בקיאים דהבקיאים אינם יוצאין בשל הש"צ ומוכרחים להתפלל בעצמו אף כשהן יחידין ולא יהיה להם תפלה בצבור. וא"כ איך כתב דמבואר בסוף ר"ה דאליבא דדינא שהוא לרבנן נמי אין צורך בתפלת לחש אלא כדי להסדיר ש"צ תפלתו הא לרבנן ליכא טעם זה כלל ופשוט שלא סבירא להו דבשביל זה יתקנו שכל הצבור יתפללו דאם גם הם עצמן צריכין לטעם זה לא היו מקשין על ר"ג, ואף שיש לחלק דלרבנן שצריכין הצבור להתפלל בעצמן משום שא"א לכוין להש"צ והנידון היה רק איך לתקן אם שיתפללו עם הש"צ מלה במלה או בעצמן בלחש ניחא להו מה שתקנו בשביל להסדיר שיתפללו בעצמן בלחש קודם שהרי ליכא בזה ברכה שלא לצורך אבל לר"ג שיוצאין כולן עם הש"צ הרי מה שתקנו להתפלל בלחש הוא שלא לצורך הוקשה להו לומר שבשביל זה יתקנו ברכות הרבה שלא לצורך, והשיב ר"ג שאף לדידיה תקנו בשביל זה ולא חשו לזה שהוא שלא לצורך, אבל מ"מ הוא דוחק דהי"ל לר"ג עכ"פ לומר ולדבריכם הא נמי קשה דהי"ל לתקן שיאמרו מלה במלה עם הש"ץ אלא בשביל כדי שיסדיר ש"צ תפלתו ה"נ לדידי, שלכן משמע שלרבנן ליכא כלל טעם זה ולא סברי כלל שהוא טעם.
ומה שהביא על מש"כ והיה ראוי שיאמרו עמו מלה במלה שזהו כמו מוציא רבים ידי חובתן ראיה כבמתני' בסוכה גבי הלל שאומר ועונה אחריו מה שהוא אומר כמו אנא ה', תמוה מאוד דשם הא איתא שצריך לומר מלה במלה כשהמקרא הוא מי שאינו יכול להוציא אחרים דהוא עבד או אשה או קטן דאם עונה אחריהן מה שהן אומרין יוצא משום שאומר בעצמו, וכן הנהיגו שהש"צ יאמר אנא ה' הושיעה נא והקהל יאמרו ג"כ אנא להיות סימן למי שהיה קטן מקרא אותו שאינו יכול להוציאו יאמר אחריו, ונמצא שבתיבות אנא ה' הושיעה אין הש"צ מוציאם אלא יוצאין באמירת עצמן כמו בקטן המקרא וא"כ מפורש להיפוך שאין זה מוציא רבים ידי חובתן.
ומה שהביא ממג"א סימן תרפ"ט סק"י דרק מה שאחד מוציא רבים מקרי בצבור לא הוזכר שם דבר כזה כלל, דהוא כתב שם דכיון דבמגילה מוציא אחרים אפילו בקיאים עדיף שיקרא אחד לכולן משום ברוב עם הדרת מלך, ולא שייך זה לחשיבות תפלה בצבור שאין זה הטעם דתפלה בצבור דשוה לחשיבות זה עשרה אנשים ורבוא אנשים, ולא בשביל זה חוזר ש"צ התפלה, והמג"א משמע שבמגילה להסוברים דיכול להוציא אף בפחות מעשרה נמי עדיף שיקרא אחד לכולן. סוף דבר כל דברי תשובה זו הם דברים מוטעים שלכן ברור שאין זה מדברי החתם סופר ואין לחוש לתשובה זו.
ולכן למעשה נראה שתפלה בצבור הוא דוקא מה שמתפללין הצבור יחד בלחש וכן אם מתפללין הצבור יחד עם הש"צ שאומר בקול רם כהא דאיתא ברמ"א ]או''ח[ סימן קכ"ד סעיף ב' הוא תפלה בצבור, ויחיד המתפלל עם הש"צ מסתבר שאינו תפלה בצבור כדלעיל וכדסובר הפמ"ג, אך אולי עדיף זה קצת מתפלה ביחידות לגמרי מסברא בעלמא משום שעכ"פ הרבים עסוקים בתפלה לפי התקנה אף שליכא ראיה לזה. ואולי זהו כוונת החזון איש או''ח סימן י"ט אות ז' דנכון יותר שהיחיד שנתאחר יתפלל עם הש"צ ולא שישמע חזרת הש"ץ ולהתפלל אח"כ בעצמו ואף שכתב שהוי תפלת הצבור הוא רק לענין שעדיף מתפלה ביחידות ממש דקצת מוכרח בלשונו דכתב רק נכון יותר, ואם הוה זה תפלת הצבור ממש היה מחוייב לעשות כן. ידידו, משה פיינשטיין.
אחר שכתבתי עיינתי בדברי כתר"ה וראיתי שגם כתר"ה מביא הראיה מהרמ"א דסימן ק"ט ]או''ח[ והיא ראיה גדולה. אבל קושית כתר"ה מר' הונא ומריב"ל שאמרו בברכות דף כ"א שאם יכול לגמור עד שלא יגיע למודים ולקדושה יתפלל ואם היתה תפלת הש"צ נחשבת תפלה בצבור היה לו לחכות עד שיתחיל ש"צ לחזור התפלה, יש לתרץ דאפשר איירו במקום שכולן בקיאין שאז אולי לא נהגו בכל מקום שיחזור הש"צ בקול רם כל התפלה אלא ג' ראשונות בשביל קדושה, ואולי גם ג' אחרונות כהמנהג שהזכיר המג"א סימן קכ"ד סק"ג בשם כנה"ג והמנהג שלנו נעשה אח"כ. וגם לא צריך לזה, דהא ממודים לא קשה דאפשר לפרש הא דר"ה בבא לאחר קדושה כדצייר הש"ע, והא דריב"ל במגיע לקדושה הרי כיון שרוב תפלתו תהיה עם הצבור הוא תפלה בלחש גמור עם הצבור דבשוה מסתבר שלאו דוקא דא"א במציאות דבר כזה.
ומה שהקשה כתר"ה על מה שהמתפלל עם הש"צ צריך לומר נקדש, פשוט שבלא נקדש אין שום ענין ברכה לקדוש קדוש קדוש, וברוך והיה זה הפסק.
<h2>שו''ת חלק או''ח ג סימן י</h2>
אם יכול הש"צ להתפלל על הבימה שהיא באמצע ביהכ"נ כשהעם הוא רב ולא שומע כשמתפלל אצל העמוד ט' אלול תשכ"ח. מע"כ ידידי הנכבדים מאד הרה"ג מהר"ר יחזקאל פיין שליט"א, והרה"ג מהר"ר חיים מאיר האלאן שליט"א.
בדבר שנתאחדו שתי בתי כנסיות בני ישראל ובני יהודה שביחד נכנסו לביהכ"נ עם גדול אשר יקשה לשמוע אל הש"ץ כשיתפלל אצל העמוד שבכותל מזרח אם רשאים לשנות שיתפלל הש"ץ בימים שיהיה עם רב על הבימה שהיא באמצע ביהכ"נ, הנה תעיינו במה שכתבתי בספרי אגרות משה מאו''ח חלק שני סימן כ"ח שהעמוד כפי שאנו מתפללין אינו כמו שהיה אצל הקדמונים שהיתה בהתיבה שירדו לפניה ס"ת אלא שינו להתפלל לפני עמוד בעלמא שאין בו קדושה יתירתא שלכן להתפלל על הבימה לפני השלחן שיש בו קדושה יתירתא והוא למנהגנו גם נגד ההיכל לא גרוע מלהתפלל לפני העמוד שלנו, אבל מ"מ כתבתי שם שיש להשתדל שלא לשנות מכפי שנהגו דורות האחרונים אף שהם שינו מדורות הקדמונים מאיזה טעם. אבל עכ"פ עושה זה שבמקום צורך גדול שיש ריבוי עם שא"א לשמוע מהש"ץ כשיתפלל לפני העמוד שהוא סמוך למזרח, שיוכל הש"ץ להתפלל על הבימה לפני השלחן שבעצם ליכא בזה חסרון. דהא גדולה מזה חזינן שאף להתפלל על מקום גבוה שהוא נזכר בגמרא, ואף כשגבוה ג' טפחים שהוא גם איסור כדאיתא בכתב סופר חאו''ח סימן י"ט שמ"מ אם הוא להשמיע לציבור מותר כדאיתא בש"ע ]או''ח[ סימן צ' סעיף א', וכ"ש ענין העמוד שאין בו חשש איסור כלל שאם הוא להשמיע לציבור מותר. ובזה אף שהכתב סופר כתב דהוא דוקא כשא"א לשמוע כשלא יעמוד במקום גבוה, אבל כשאפשר לשמוע הגם כשיעמוד במקום גבוה ישמע קולו ביותר לא שרינן לו לעמוד על מקום גבוה, הוא לענין העמדה במקום גבוה ולא לענין העמוד למנהגנו שאינו כפי מנהג הקדמונים יש להתיר גם כשלא נשמע היטב אף שנשמע קצת, ובכלל רוב בנ"א לא ידחקו לשמוע אם השמיעה לא תהא באופן קל.
ומצד שהבימה הוא מקום גבוה, הנה מאחר שהבימה מוקפת מחיצות הרי איתא בש"ע שם ]או''ח סי' צ'[ סעיף ב' דמותר אפילו אין בו ד' אמות על ד"א ואם הבימה מחזקת ד' אמות על ד"א איכא תרי טעמי להיתרא, ואף שהראב"ד כתב בפ"ה מתפלה ה"ז שאם יכול לירד למטה ירד למטה, הרי הקשה עליו הכ"מ כיון שאין זה מקום גבוה אפילו יכול לירד א"צ לירד, ואף שאפשר לפרש דהראב"ד ג"כ אינו סובר שמוכרח לירד מדינא אלא שיש עכ"פ מעלה, הרי ודאי מוכרחין לפרש שהכ"מ לא מקשה על הראב"ד אלא מבאר שיטת הרמב"ם שסובר שאין בזה גם מעלה כמו שליכא מעלה לירד מעליה לארץ להתפלל, ופסק כן בש"ע להלכה דלא כהראב"ד, וכדהעיד בעל מגדל עוז שנהגו בזמנו בכל הקהלות להתפלל בבימה ובמגדל וכדבארתי בתשובתי שם סימן כ"ו.
ומש"כ בכתב סופר שם ד"ה ויובן שהראב"ד הוא מבאר דברי הרמב"ם ולא פליג עליו אלא שגם הרמב"ם מודה שיש מעלה, הנה הוא דלא כהכ"מ ופסק הש"ע והרמ"א ולא כעדותו של בעל המ"ע, דאף אם נימא שאין לסמוך על בעל מ"ע בחדושיו מ"מ על מה שמעיד ודאי נאמן. ומה שהביא מסוכה דף נ"א מעובדא דאנשי אלכסנדריא בד"ה והנה, דהעמידו חזן הכנסת על הבימה להניף סודר כשיגמור הש"ץ את הברכה ולא התחכמו להעמיד הש"ץ על הבימה אלא שהוא היה לפני התיבה, לא קשה כלום למה שבארתי שבזמן הקדמונים היה הש"ץ עומד לפני התיבה ולא לפני עמוד בעלמא איך שנפרש פירוש תיבה, עכ"פ היה שם ס"ת שלכן לא היה אפשר להתפלל על הבימה לפני השלחן שאין לו קדושה כהתיבה, אבל עכשיו ששינו ממנהג הקדמונים לעמוד לפני עמוד בעלמא וליכא קפידא זו, והוא רק משום שאין לעמוד על מקום גבוה ליכא שום חסרון על הבימה שמוקפת מחיצות כשיטת הש"ע והרמ"א.
ולכן למעשה עיקר הקביעות דהש"ץ יהיה לפני העמוד אבל כשיהיו עם רב שאי אפשר לשמוע בכל ביהכ"נ כשיעמוד לפני העמוד יתפלל אז הש"ץ על הבימה שהוא באמצע ביהכ"נ כדי שיוכלו כל העם לשמוע בלא דוחק. וגם ביוראפ היו עושין כן בהרבה מקומות בבתי כנסיות גדולות.
<h2>שו''ת חלק או''ח ג סימן יא</h2>
בדבר מינוי פרעזידענט ]נשיא[ בביהכ"נ כשאיכא קול שאינו שומר שבת כהלכתו.
ובדבר מינוי פרעזידענט אם האמת שהוא מחלל שבת הרי מפורש ברמב"ם פ"א ממלכים ה"ז כל מי שאין בו יראת שמים אע"פ שחכמתו מרובה אין ממנים אותו למינוי מן המינויין שבישראל, וכ"ש כשהוא איש פשוט, ולהיות נשיא ביהכ"נ הוא ודאי ענין מינוי, אבל הוא דוקא כשידוע שמחלל שבת דאם הוא רק קול בעלמא שאינו שומר שבת אינו כלום דבקול בעלמא אין יכולין לפסול שום איש לשום דבר. ולא מובן לי פירוש הדברים שכתבתם ויש עליו קול שלא שומר שבת כהלכתו, דלשון זה משמע שאף לפי הקול הוא שומר שבת אך שלא כהלכתו, הרי צריך לידע מהו אומר הקול שאינו כהלכתו איזה דברים אמרו עליו שעבר עליהם, שהרי אפשר לפי הקול לא עבר על דברים שנפסל בהו לעדות שהם בדברים שסתם בנ"א אין יודעין שהוא איסור, עיין בחו"מ סימן ל"ד סעיף כ"ד בראוהו קושר ומתיר בשבת שלא נפסל, ובמדינה זו טועים הרבה על הוצאת סודר קטן בכיסו לקנח החוטם שאינו איסור, וכמו כן אין לפוסלו למינוי פרעזידענט מכ"ש. ולכן למעשה אם הוא ידוע למחלל שבת אין למנותו לפרעזידענט, ואם רק הוא קול בעלמא אינו כלום לפסול אדם בזה, ואף אם ראו ממש שעבר על איזה דבר אם הוא על דברים שהרבה בנ"א טועים בהם אין לפוסלו.
<h2>שו''ת חלק או''ח ג סימן יב</h2>
בענין עליה לתורה ללא שומרי תורה.
ובדבר עליות לתורה למי שאינו שומר שבת. הנה מעצם הדין תעיינו בספרי חלק שני מאו''ח סימן נ' שבארתי שם שברכת כופרים אינה ברכה כלל ואין לענות אמן אחריהם כיון דהזכרת השם אצלם הוא כדברים בעלמא ואינם מחזיקים אותו למלך העולם והוי זה כבלא שם ומלכות, אבל הוא דוקא בכופרים דאם אינו כופר שיש לו אמונה בהשי"ת אך שהוא עבריין על איסורין אף על שבת החמורה בשביל פרנסתו ושאר תאוות הויא ברכתו ברכה ומחוייבין לענות אמן אחריה ומוציא ידי אחרים השומעים. ולכן למעשה לאלו הכופרין ממש אין לקרא לתורה לעולם אף שכפירתם בא מצד שכן חונכו מאבותיהם הרשעים והם כתינוק שנשבו דעכ"פ כיון שאינם מאמינים הרי שם הקב"ה הוא אצלם כדברים בעלמא והוא כבלא שם ומלכות שאינה ברכה, ואם הם מאמינים בה' ובתורתו אף שהם בעלי עבירה רשאים לקוראם לתורה, אבל יש למעט כפי האפשר באופן שלא יבוא לידי מחלוקת, וצריך לסדר אופן העליות באופן שלא יצטרכו לקרא אלו שאינם שומרי תורה כל כך. ובימים נוראים יש טעם לכאן ולכאן דרוב בנ"א שבאים להתפלל הרי יש להם אמונה בהשי"ת שהוא כותב וחותם דינו של האדם לטוב או ח"ו שלא לטובה, וגם יש להרבה מהם ממילא הרהור תשובה שיותר יש לקראם לתורה מבשאר ימות השנה, ויש טעם להיפוך שבימים אלו הא צריך יותר ליזהר ואף בדברים שאין מחוייבין ליזהר כל השנה כדאיתא ]או''ח[ בסימן תר"ג לענין פת עכו"ם, וכמו כן הוא בכל דבר. אבל יותר נוטה שהוא רק בדברים שאינו נוגע לאחרים אבל בדברים שהחומרא הוא קולא לזלזל בכבוד אחרים שאפשר שיש להם הרהור תשובה לא שייך להחמיר שלכן יש להקל, אבל לכופרים ממש בכל אופן אין לקרא לתורה כדלעיל ולרוב בנ"א מהסתם שבאין להתפלל מותר.
<h2>שו''ת חלק או''ח ג סימן יג</h2>
בבעל תפלה שיש לו חזקה להיות ש"צ בביהכ"נ אחד והתאחדו עם עוד ביהכ"נ וביהכ"נ השני אינו רוצה אם יש לו טענה.
ולענין בעל תפלה לימים נוראים שלפני האיחוד של שני הבתי כנסיות היה לאחד חזקה להתפלל בתור ש"ץ בביהכנ"ס אחד וביהכ"נ השני אינו רוצה מטעם שקולו חלש, הנה אף שיש חזקה כזו כדאיתא באו''ח סימן קנ"ג סעיף כ"ב לענין אחד שהחזיק בגלילה, ובמ"ב שם ס"ק קי"ב הביא מרדב"ז דאפילו לא הרשוהו הקהל בפירוש להחזיקו אלא ששתקו ולא מיחו זמן רב החזיק במצוה זו. וגם איכא עוד דין מהא דתנן בגיטין דף נ"ט מערבין בבית ישן מפני דרכי שלום ומסיק הגמרא בדף ס' שהוא משום חשדא, ומטעם זמן זה איתא בש"ע שם ]או''ח סי' קנ"ג[ סעיף י"ז שמי שהיה בביתו ביהכ"נ ימים רבים אין הציבור רשאים לשנותו בבית אחר עיי"ש במג"א ס"ק מ"ט שלכן גם לסלק בעל תפלה שהחזיק להתפלל הרי איכא חשדא שיאמרו שסלקוהו מחמת שאינו ראוי מצד שנתקלקל ח"ו במעשיו. אבל מ"מ הרי לביהכ"נ השני אין לו שום חזקה ואין לחייבם אף בשביל חשדא לקבלו שיהיה גם עבורם ש"ץ מאחר שלעולם לא קבלוהו, וממילא אין לו גם טענת חזקה על ביהכ"נ הראשון שודאי לא היו מסכימים להחזיקו באופן שהוא יעכב עליהם מלהתאחד עם עוד ביהכ"נ, וגם בלא זה הרי הוא טעם גדול מה שרוצים להתאחד שאין חוששין לחשדא כשיש טעם גדול כדאיתא בכאן בפמ"ג ובלב"ש על המג"א ס"ק מ"ט ובמג"א סימן שס"ו סק"ז, ומצד חזקה ודאי אין לו חזקה ליותר ממה שהוחזק דהיה רק כשהיו בני ביהכ"נ הראשון בעצמם ולא כשבאו גם בני ביהכ"נ אחר לשם. וזהו אף אם הוא באותה ביהכ"נ אבל אם הוצרכו ליכנס לביהכ"נ היותר גדול שלא הורגל להתפלל בביהכ"נ כזה אין לו טעם חזקה ולא טעם חשדא דהרי דבר ידוע שיש בעלי תפלה שבביהכ"נ קטן יכולים להתפלל ובביהכ"נ גדול אין יכולין להתפלל ואף אם רק אנשי ביהכ"נ הראשון שהחזיק אצלם היו שם נמי אין לו חזקה ולא טעם חשדא.
ובדבר בעל תפלה שהתפלל איזו שנים בביהכ"נ בלא מחיצה אם היה בביהכ"נ קאנסערוואטיווי שאין מודים בהאיסור כלל אסור לקבלו לבעל תפלה אם לא ידוע ששב בלבב שלם, ואם היה בבית הכנסת ארטאדקסי שמודים בהאיסור אך שמ"מ עוברין ליכא איסור שיהיה בעל תפלה אם יקבל עליו שלא יתפלל יותר בביהכ"נ בלא מחיצה. ידידם מוקירם ומברכם בכוח"ט, משה פיינשטיין.
<h2>שו''ת חלק או''ח ג סימן יד</h2>
בענין המרגלים לתרץ דברי באגרות משה חאו''ח סימן כ"ג ד' תמוז תש"ל. מע"כ ידידי הנכבד מאד הרה"ג מהר"ר מאיר הכהן שליט"א, הרב בקה"י בית אהרן דפלעטבוש.
הנה חטא המרגלים הרי מפורש בגמרא בערכין דף ט"ו אר"ח בר פפא דבר גדול דברו מרגלים באותה שעה דכתיב כי חזק הוא ממנו כביכול בעה"ב אין יכול להוציא כליו משם, וכן מפורש ברש"י בפירוש החומש על פסוק זה שכתב כלפי מעלה אמרו, ואין לך פרהסיא גדולה מזו שאמרו זה לכל ישראל וגם בפני משה ואהרן. וגם לא רק שכפרו בעצמן ביכולת הקב"ה שהוא מינות וכפירה בתורה, אלא גם הסיתו והדיחו את ישראל לכפור ביכולת הקב"ה. וגם בלא הא דרחב"פ שליכא שום חולק עליו לא בערכין ]דף טו[ ולא בסוטה דף ל"ה, ובערכין עוד הקשה הגמרא מרחב"פ לדחות ק"ו דר"א בן פרטא לחומר עון לשון הרע ממרגלים, והוצרך להביא מקרא דדריש רבה אמר ר"ל שמיתתן היה על דיבת הארץ שהוציאו עיי"ש. אלמא דברור לגמרא כרחב"פ עד שדחו בדבריו דברי ר"א בן פרטא בברייתא שהיה תנא, ולא שהקשו מהברייתא בשם ר"א בן פרטא עליו כדרך הגמרא בכל מקום, הא ודאי בלא כפירה ביכולת השי"ת לא היה שייך כלל לומר מה שאמרו לא נוכל לעלות אל העם, דאף אם היו כולם ענקים וגבורים משונים הרי אינם כלום נגד יכולת השי"ת, ומתחלת ההבטחה לא אמר השי"ת שיכבשו את הארץ בדרך הטבע אלא שלא כדרך הטבע אף בפ' תשא אחר חטא העגל, וא"כ בהכרח שכפרו ביכולת השי"ת ובהבטחתו, ולכפירה הסיתו והדיחו את ישראל בחוצפא כזו נגד משה ואהרן, וכי יש כופרים גדולים מהם.
ונמצא שודאי היו רשעים גמורים בכפירה ביכולת השי"ת ובהבטחתו, וגם בהסתה והדחה שאין ללמד עליהם זכות כדין מסית ומדיח על חטאם, ורק שיש לדון אלהבא שאחר ששבו כל ישראל ואמרו חטאנו אולי גם הם שבו, שזה אינו נוגע למה שכתבתי באגרות משה חאו''ח סימן כ"ג, דהא הקרא דעד מתי לעדה הרעה שהוא על המרגלים שמזה לומדים מג"ש דתוך תוך שאין אומרים קדושה אלא בעשרה נאמר קודם שעשו תשובה שהיו כופרים בלא ספק.
ובעצם אין כוונת הבית יוסף שנחשבו בתשובתם צדיקים שלכן מתענין על מיתתם, דהא מאחר דלא קבל השי"ת את תשובתם הרי פסק השי"ת הרוצה והמקבל תשובה דאין תשובתם כלום, וממילא הם רשעים אף אחר ששבו, ואין להצטער על מיתתם מצד החיוב להצטער במיתת צדיקים. ופשוט שאין התענית ביום שמתו מצד תענית על מיתת צדיקים כי אף אם היו שבים בתשובה גמורה והיה השי"ת מקבל תשובתם נמי לא היו בכלל צדיקים להתענות ביום מיתתן, דאף בעלי תשובה מאהבה שזדונותיהן נעשו להם כזכיות כדאמר ר"ל ביומא דף פ"ו, נמי לא שייך להתענות על מיתתן שאף על צדיקים גמורים אין מתענין אלא על שנמנו בסימן תק"פ מבה"ג שאין דוגמתן וגם מעוד טעמים, ובפרט על בעלי תשובה מע"ז ומכפירה וחלול ה' ברבים שמד' חלוקי כפרה שאר"ח בן עזריה משום ר' ישמעאל ביומא שם ]דף פ"ו[ אין כח בתשובה לרצות ולא ביוה"כ לכפר ולא ביסורין למרק אלא כולן תולין ומיתה ממרקת שנמצא שהמיתה הוא טובתן שלא שייך להתענות, אלא התענית היא על שלא נתקבלה תשובתם כמפורש בלשון הב"י שכתב ושמא מפני שלא זכו שתתקבל תשובתם מצטערינן, היינו שנדע שאיכא חטאים גדולים שהתשובה אינה מתקבלת ונדע גודל עונשי החוטאים.
וגם פשוט שאין כוונת הב"י דמצטערינן על מה שלא נתקבלה תשובתם שלא ימותו, דהא לא מצילה בתשובה בעבירות אלו שלא ימות אלא כוונתו שלא נתקבלה תשובתם שיהיה להם חלק לעוה"ב כדאיתא בסנהדרין דף ק"ט. ומה שתשובת מנשה הועילה שלא ימות היה זה רק חסד מיוחד שעשה הקב"ה עמו מטעמים שלא ידוע לנו, ואולי משום שבא בעלילה, ואולי כדי שיולד יאשיהו, אבל כפי הדין שנקבע לא מתכפר אלא במיתה, וגם הא קבלת תשובת מנשה משונה ממה שנאמר בבעלי תשובה שאף כששבין מיראה נתכפרו הרבה שהזדונות נעשו כשגגות ושוגגין יש להם חלק לעולם הבא, שלא נתקבלה אלא לחיותו ל"ג שנים בעוה"ז וגם למלכותו אבל לא נתכפר על חטאיו כלל שלכן אין לו חלק לעוה"ב לרבנן, ואין להקשות ממנו.
ועיין בע"ז דף י"ז שהפורש ממינות ע"י תשובה ממש מיית, ופרש"י שם כל המומרים אחר שנאבקו במינות אינן שבין ואם שבין ממהרין למות מתוך צרה וכפיית יצרם, וההיא דאתאי לקמיה דר"ח שמינות נמי הויא בה ולא מתה מתרץ בגמרא דלא הדרא בה שפיר, וא"כ ראיה ממה שהמרגלים לא מתו מצד תשובתם אלא מעונש המיוחד להם, שלא היתה תשובתם שלימה, ולכן פשוט במה שלא נתקבלה תשובתם להיות להם חלק לעוה"ב, וקשה לפ"ז דלמה מצטערין ע"ז שלא נתקבלה תשובתם דהא לא שבו ממש, ואולי זהו טעם הב"ח שכתב שתירוץ הב"י אינו מתקבל.
אבל כוונת הב"י אולי הוא שמצטערינן על מה שלא נקל כל כך לשוב בתשובה שלימה שהרי אנשים גדולים כמוהם לא זכו שתתקבל תשובתם משום שלא היתה תשובתם שלימה, ויש לנו לדאוג על עצמנו שנזכה לתשובה שלימה.
ובעצם משמע מלשון קושית הב"י שכתב למה התקינו להתענות ביום שמתו מוציאי דבת הארץ שמחה מבעיא באותו יום דבאבוד רשעים רנה, שלא היה סבור כלל שהתענית הוא על מיתתן, דהיה לו להקשות לא רק משום דבאבוד רשעים רנה, דאף אם היו צדיקים היה קשה, ואף שזה שהיו רשעים ושמחה מבעיא באותו יום הוא יותר קשה, אבל עכ"פ לא הי"ל לכתוב בלשון זה שמשמע שכל הקושיא היא רק ממה דהיו רשעים, שהוא כעין טעות דאיכא קושיא גדולה אף אם לא היו רשעים דהא רק על אלו לבד מתענין, והי"ל לכתוב למה התקינו להתענות ביום שמתו מוציאי דבת הארץ דהא אין מתענים אף על כל הצדיקים, ועוד שרשעים היו ושמחה מבעיא באותו יום. שלכן צריך לומר דידע הב"י גם בהקושיא שמתענים בשביל טעם אחר, ואולי ידע שיש לומר הטעם כהב"ח שביום זה נזכרין שכל ישראל חטאו על ידם ונגזרה הגזירה שימותו במדבר שלכן מתענין לשום אל לבם העון הגדול ששמעו לקול הרשעים ולא יחזרו עוד לעשות כמעשה הרשעים, אבל הוקשה לו דאף שאיכא טעם להתענות מ"מ לא היה להם לתקן להתענות ביום זה שמתו המרגלים שהיו רשעים דבאבוד רשעים רנה, וע"ז שפיר תירץ דמסתמא שבו בתשובה שלכן אף שלא נתקבלה תשובתם אין בהן משום דבאבוד רשעים רנה, ויכלו לתקן להתענות בשביל הצורך שראו לתקן. ונמצא שתירוץ זה צריכים אף לטעם הב"ח, אבל מאחר שהוצרך הב"י לומר דשבו ולא נתקבלו אמר שזה עצמו הוא גם טעם על התענית שמצטערין על שאיכא חוטאים כאלו שהתשובה אינה מתקבלת כדלעיל. והב"ח סובר דאין לחוש לבאבוד רשעים רנה למנוע מלהתענות כשיש צורך. ומסתבר שצורך התענית הוא כהב"ח, ומ"מ צריכין לתירוץ הב"י ששבו בתשובה מצד קושית הב"י דלא הי"ל עכ"פ לתקן להתענות מאחר דיש להיות אדרבה באותו יום שמחה.
ומש"כ המג"א בסק"ב בשם השל"ה שהיו צדיקים, לא מובן כלל דהא אף אם הוא כן לא מתורץ טעם התענית, ולא היה לו לדחוק נגד פשטות דברי חז"ל שלא הוזכר ששבו בתשובה, וכדהוכחתי שא"א לומר ששבו בתשובה גמורה. אבל אף אם נימא כדבריו לא נסתלקה ראייתי כדלעיל. והנני ידידו, משה פיינשטיין.
<h2>שו''ת חלק או''ח ג סימן טו</h2>
אם יש קפידא להסיר הצורה שקורין מגן דוד מפרוכת ב' דר"ח אדר תשכ"ט. מע"כ ידידי הרה"ג מהר"ר משה קיימאן שליט"א, רב במאנטריי מעקסיקא.
בדבר הפרוכת שיש עליו צורת מגן דוד אם יש בזה איזה חשש, הנה כפי שידוע זה מאות בשנים שעשו ציור מגן דוד על פרכות ועל מעילים ומטפחות ולא היה מי שיערער על זה, ואף שאין לנו מקור צורת המגן דוד אין בזה שום קפידא, וגם יש בזה ענין להזכיר שהשי"ת מלך למעלה ולמטה ולכל ד' רוחות השמים, ושייכות שם דוד לא ידוע, ואולי הוא סימן לדוד שבטח במלחמותיו על השי"ת שהוא מלך למעלה ולמטה ובכל רוחות השמים שלכן לא היה ירא ממלכי בשר ודם ומחיילותיהם כציוי התורה.
אבל בכל אופן אף אם הוא בלא טעם איני רואה בדבר שעשו כן זה מאות בשנים קודם שהיו כת הציונים בעולם כלל ולא היו מינים וכופרים בבתי כנסיות כלל שיהיה בזה חשש איסור ואף לא משום מעשה לא טוב. ורשאין להניחן על כלי הקדש ואין צורך לקורען משם. ומה שכתבו גם תיבת ציון לא מתייחד זה להכת ציונים ולא מחלוקת טוב להסיר אותיות אלו כי צורת המגן דוד שעשו מכבר על כלי הקדש היה בלא תיבת ציון, אבל ענין איסור ליכא בזה כלל. ומש"כ בספר אוצר דינים ומנהגים שאסור לעשות ציור וכל דמות לאות אמונה אין לזה שום מקור ולא שום טעם לחלוק בזה על דורות שלפנינו שהניחו לעשות זה. והנני ידידו מוקירו, משה פיינשטיין.
<h2>שו''ת חלק או''ח ג סימן טז</h2>
באם יש חיוב על בני ביהכ"נ לראות שיהיה מנין בכל יום ה' תמוז תש"ל. מע"כ האלוף הנכבד מר ר' אברהם יצחק מרגליות שליט"א.
בדבר הביהכ"נ שחסר בימי החול איזה אנשים למנין ויש אנשים השייכים לביהכ"נ זה ובשבת הם מתפללין במנין בפני עצמם קודם לזמן שרוב בע"ב מתפללים בשביל זמן ק"ש ותפלה, ואין רוצים לבא בימי החול להמנין בביהכ"נ זה מטעם שאומרים שקשה לפניהם לבא משום שמתפללין בזמן הקודם כפי שטוב לפניהם והולכים בימות החול לביהכ"נ אחר שמתפללין בזמן מאוחר שטוב לפניהם, אם שפיר עבדי שעי"ז מתבטלת התפלה בביהכ"נ זה בימות החול, וגם יש שבשביל זה מתפללים הרבה ביחידות וגם לא באים לביהכ"נ. הנה אף שא"א לפני לפסוק דין למעשה מאחר שנוגע גם לאנשים שלא שמעתי דבריהם אבל מאחר שאינו ענין תביעת ממון אומר בזה הדין להלכה כמו שהוא ויראו בעצמן אם הוא שייך להם.
הנה איתא ברמ"א ]או''ח[ סימן נ"ה סעיף כ"ב במקום שאין מנין תמיד בביהכ"נ כופין זא"ז בקנסות שיבואו תמיד מנין לביהכ"נ שלא יתבטל התמיד, חזינן דאף באופן שאינו מחוייב לילך להתפלל שם מצד עצמו משום שצריך כל אדם להתפלל בצבור נמי משועבדין כל בני הכנסת לראות שיהיה מנין תמיד בביהכ"נ מצד דין ביהכ"נ, דאל"כ הא צריך כל אחד לילך לבית הכנסת כדי להתפלל בצבור מצד חיוב עצמו. ומטעם זה כתב במ"ב ס"ק ע"ג דבקהלות קטנות שיש שם בית הכנסת וביהמ"ד ורוצים הבחורים והלומדים להתפלל בביהמ"ד כי לבד ששם הם נמצאים ויותר נוח להם להתפלל שם, הא איכא מעלה גדולה להתפלל בבהמ"ד שקדושתו יתירה כדאיתא ]או''ח[ בסימן צ' סעיף י"ח, ואיירי ודאי דבבהמ"ד יתפללו בעשרה, דבלא עשרה הא אף להי"א שברמ"א הוא רק למי שתורתו אומנתו ואינו מתבטל בלא"ה, שאין מצוין כל כך בזמננו, וגם במי שתורתו אומנתו מסיק הרמ"א שלא ירגיל עצמו לעשות כן, וא"כ איירי בעשרה, ומ"מ כדי שלא יתבטל התמיד בביהכ"נ אף שיהיה התמיד בעיר בבהמ"ד מ"מ כופין כדי שיהיה התמיד גם בבהכ"נ. וצריך לומר שגם בבהמ"ד ישארו מנין, דאם כשילכו לבהכ"נ לא יהיה מנין בבהמ"ד הרי בהמ"ד עדיף, ומה ירויחו כשילכו לביהכ"נ, ודוחק לומר דבבהמ"ד הא אף כשלא יתפללו בו יעשו בו מעשה קדושה בלמוד התורה ובבהכ"נ כשלא יתפללו בו הרי לא יעשו בו מעשה הקדושה שצריך להעשות בו, שלכן עדיף יותר לקיים התמיד בביהכ"נ, שלא מסתבר זה כלל, ולכן צריך לומר דאיירי דגם בבהמ"ד ישארו מנין, וכוונתו הוא לכוף שילכו מנין להתפלל גם בבהכ"נ כדי שלא יתבטל התמיד גם שם. וא"כ יש למילף מזה דאף שיש גם עוד ביהכ"נ שהולכים שם להתפלל צריכים אלו השייכים לביהכ"נ זה לראות שיהיה מנין בכל יום שלא יתבטל התמיד מביהכ"נ זה. אבל מאחר שהוא דבר קשה לפניהם להתפלל בשעה קדומה כזו יש לתבוע מהם רק להשלים המנין כגון כשחסרים שנים יתחלקו לשנים שנים או לימים או לשבועות כפי שנוח יותר שזה לא יקשה כל כך כשימצא לכל אחד מהם להשכים רק איזה ימים בחדש. והנני ידידו, משה פיינשטיין.
<h2>שו''ת חלק או''ח ג סימן יז</h2>
לתרץ מה שהשתבח ר"א בן שמוע במה שלא נשא כפיו בלא ברכה ה' מרחשון תשכ"ו. מע"כ ידידי הרה"ג מהר"ר אפרים גרינבלאט, שליט"א.
ומה שהקשה כתר"ה בסוטה דף ל"ט שהשתבח ר"א בן שמוע שלא נשא כפיו בלא ברכה, שפרש"י בלא ברכה דעל מצות נשיאות כפים, שמפרש הגמרא שם תיכף מאי מברך אר"ז אר"ח אשר קדשנו בקדושתו של אהרן וצונו לברך שהיא ברכה על המצוה שפשיטא דמחוייב לברך כמו על כל המצות שתיקנו לברך וכל הכהנים מברכים זה, ולא שייך להשתבח בדבר המחוייב ועוד לומר שבשביל זה האריך ימים, היא קושיא גדולה. ועיין במהרש"א מגילה דף כ"ז בח"א שכתב דהוה אמינא דאין הכהן צריך לברך כיון שאין זו המצוה אלא לטובתן של ישראל שתחול ברכת הקב"ה על ישראל כמו שנאמר ואני אברכם, וכוונתו נראה דהו"א דהוא רק כהכשר מצוה כבנין הסוכה ועשיית התפילין ועשיית הציצית למ"ד חובת גברא דאין מברכין כדאיתא במנחות דף מ"ב, משום דאין מעשה זו גמר המצוה, שלכן בנ"כ כיון שמסיק הקרא ואני אברכם היה מקום לומר דגמר המצוה הוא ברכת הקב"ה שיתן לישראל ע"י ברכת הכהנים, שנמצא שברכת הכהנים הוא רק הכשר והתחלה ואינו גמר המצוה, והוצרך להשמיענו דמברכין הכהנים על מצוה דנ"כ. והטעם פשוט דכיון שע"י אדם לא נעשה יותר הוא גמר מצוה. וגם משום שואני אברכם נדרש בחולין דף מ"ט לר' ישמעאל שהקב"ה מברך לכהנים, ולר"ע הוא שהקב"ה מסכים על ידם לברך גם בעצמו לישראל, ופשוט שגם לר"ע הוא ברכה מיוחדת מהקב"ה לא רק שעושה בקשת הכהנים בברכתם, דהא אר"ע למדנו ברכה לישראל מפי כהנים מפי גבורה לא למדנו, ואם כוונת ר"ע הוא על מה שהקב"ה יעשה כברכת הכהנים לא היה צריך ע"ז קרא, דכיון שצוה לכהנים לברך ודאי אינו רק אמירת דברים בעלמא אלא שהוא הבטחה לקיים ברכתם, אלא שכוונת ר"ע הוא שגם הקב"ה בעצמו מברך אותם ג"כ לבד הקיום דהברכה, א"כ אין זה גמר מצות הכהנים אלא ברכה בפני עצמה מהגבורה. אך אף אם נימא לר"ע שיש להחשיב שהוא גמר ברכת הכהנים גם מה שהקב"ה מברך לבד הקיום כיון דהוא מברך אחר שברכו הכהנים, מ"מ כיון שע"י אדם לא נעשה יותר הוא גמר מצוה שצריך לברך.
אבל הא הוא רק תירוץ על מה שהוצרך להשמיענו דצריכים הכהנים לברך גם על מצות נ"כ קודם העשיה כמו קודם כל מצוה, אבל אינו תירוץ על מה שאמר ר"א בן שמוע שבשביל שברך נתנו לו אריכות ימים ואף להשתבח לא שייך דעכ"פ הא היה מחוייב לברך וכל הכהנים מברכין וכשלא היה מברך היה עובר על מצוה דרבנן שתיקנו לברך כמו באם לא היה מברך על תפילין וציצית ושופר ולולב וכדומה. וכן גם מש"כ בקרן אורה בסוטה ]דף ל"ט[ שהבאת, דמצוה זו ל"ד לכל המצות משום דמצוה זו עצמה ברכה היא, ג"כ הוא רק תירוץ על מה שהיה מקום לחלק משאר מצות, אבל עכ"פ למעשה הא חייבו ברכה גם בנ"כ ואין מה להשתבח בזה ולקבל ע"ז שכר אריכות ימים יותר משאר ברכות שעל המצות.
אבל הטו"א במגילה שם ]דף כ"ז[ תירץ שפיר דר"א בן שמוע הוא דתיקן שיברכו גם על מצוה דנ"כ, אבל מתחלה לא תיקנו שיברכו על מצוה זו דנ"כ, אך הוא לא כתב טעם על מה שלא תיקנו בתחלה אלא כתב דהרבה מצות מצינו שאינן טעונין ברכה עיי"ש, ואישתמיטתיה הא דכתב המהרש"א טעם נכון. ובזכות זה שתיקן לברך גם על מצות נ"כ היה זה זכות גדול להתחשב בתקנתו ולהתברך באריכות ימים על דבר הטוב הזה שתיקן והסכימו לו מן שמיא.
וכל זה הוא לפרש"י שמפרש דקאי על ברכת אשר קדשנו וצונו לברך, אבל המאירי במגילה ]דף כ"ז[ לא נראה לו דקאי על ברכה דאשר קדשנו אף לא כהי"מ שהביא דהשתבח שאף שהזדמן לו לישא כפיו עוד פעם באותו היום היה חוזר ומברך, דגם ע"ז הקשה דמאי רבותיה דכך הוא הדין לברך כל זמן שנושא כפיו, ולכן פי' שקאי על הברכה דכי עקר כרעיה אומר היהי רצון וכד מהדר אפיה מציבורא אומר רבש"ע עשה מה שהבטחתנו שבהם היה מוסיף ברכה ארוכה עד שמראה מתוך דבריו חבה יתירה ואהבה עזה להצבור.
ולע"ד היה נראה לפרש דהיה ר"א בן שמוע משתבח דברכה זו שעל מצות נ"כ היה מברך בעצמו ולא רצה לצאת בברכה זו מאחרים, אף שבכל ברכות המצות היה יוצא גם מאחרים. ועיין במג"א סימן קכ"ח ס"ק י"ז שהביא מהמבי"ט שכולם מברכין ואין אחד מברך והאחרים יענו אמן ויצאו בברכתו, ונתן טעם מפני הטירוף, והיו הרבה שלא חשו להא דטירוף והוא השתבח שחש לזה, וגם קבל שכר אריכות ימים ע"ז מפני שהיה טרוף וכשראו מר"א בן שמוע שלא רצה לצאת אלא היה מברך לעצמו התחילו גם כולם להתנהג כן שבשבילו נתקיים המצוה כתיקונה לכן זכה לאריכות ימים, ואולי מטעם אחר צריך לברך בנ"כ כל אחד לעצמו והתחילו לנהוג כן אחר שראו שר"א בן שמוע עשה כן. ואולי זו היא כוונת רש"י, דפירוש טו"א שהוא על מה שהוא תיקן שיברכו גם בנ"כ שלא תיקנו מתחלה, א"א לפרש זה ברש"י מגילה ]דף כ"ז[ שכתב ולא נשאתי את כפי לדוכן לברכת כהנים לפי שהכהנים צריכין לברך עיי"ש, משמע מלשון זה שגם מתחלה היו צריכין לברך ור"א בן שמוע ברך מה שהכהנים היו צריכין לברך גם מכבר, ולכן אולי כוונתו שברך בעצמו ולא רצה לצאת מאחרים כדבארתי.
ולהסוברים דיש מצוה על הישראל להתברך מהכהנים אם צריכין לצאת בהברכה שמברכין הכהנים, פשוט שלא שייך ברכת הכהנים שהוא אשר קדשנו בקדושתו של אהרן להישראלים המתברכין. אבל מ"מ אין לענות ברוך הוא וברוך שמו שלא יהיה ערבוב שהקפיד ע"ז הרבה בגמ' בסדר נ"כ ואין להוסיף כלום. והנני ידידו, משה פיינשטיין.
<h2>שו''ת חלק או''ח ג סימן יח</h2>
בנ"כ ביו"כ שחל בשבת ה' דתשובה תשכ"ז. מע"כ ידידי הנכבד מהר"ר שלמה כהנא שליט"א.
הנה בדבר שיש בביהכ"נ שלו אנשים שאין מניחים לכהנים לישא כפים ביו"כ שחל בשבת, הוא טעות ויש לגעור בהם, כי אף לאלו מקומות שנהגו שלא לישא כפים ביו"ט שחל בשבת ודחק המג"א ליתן טעם בסימן קכ"ח ס"ק ע' עיי"ש, ושני הטעמים שכתב שם לא שייך ביו"כ, דהטעם שחוששין לשמא יאמרו הרבונו ש"ע דנוהגין לומר בשעה שהכהנים נו"כ שאסור בשבת מצד שאין אומרין תחנות ובקשות בשבת, ליכא ביו"כ אף כשחל בשבת דכל היום הוא לבקשת תחנונים, ואף אבינו מלכנו שאין אומרים לכאורה פשוט שהוא להיכרא בעלמא דהא אומרים כל התפלות כמו ביו"כ שחל בחול וכן מצאתי בעה"ש ]או''ח[ סימן תרי"ט סעיף ח', אבל בריב"ש סימן תקי"ב משמע שאוסר מדינא מטעם דשאני מכל התפלות דהם בתוך התפלה שחוזר הש"צ ונחשבו כטופס ברכה עיי"ש, אבל הא גם הרבש"ע הוא בתוך התפלה, ואף אם נימא דכיון שהש"צ אינו אומר הרבש"ע וגם משום שאומרין זה בלשון יחיד לא נחשב זה מטופס ברכה, הא גם הריב"ש כותב שאין ברור לאסור לומר אבינו מלכנו בשבת דיו"כ ויש מקומות שאומרים א"מ ביו"כ אף כשחל בשבת, וגם יש מקומות שאף בשבת ר"ה ושבת תשובה אומרים, ואין לשנות המנהג כיון שרבו הסברות ואין איסורו חמור כל כך עיי"ש, א"כ ודאי שאין שייך לגזור שלא לישא כפים בשביל שמא יבואו לומר הרבש"ע מאחר דאף אם יאמרו הרבש"ע לא יעברו באיסור חמור. וטעם הטבילה לא שייך ביו"כ שכבר טבלו בעיו"כ וביו"כ אסורין בתשמיש ואין לו שום צורך בטבילה, דלראות קרי ח"ו ביו"כ לא שכיחא. ונמצא שביו"כ ליכא אף טעמים הדחוקים שחששו לזה באותן המקומות שהנהיגו שלא לישא כפים בשבת אף כשהוא ביו"ט, וממילא גם באותן מקומות היו צריכין לישא כפים ביו"כ אף כשחל בשבת. וגם המנהג שהיה בכמה מקומות שלא לישא כפים ביו"ט שחל בשבת אינו מנהג לחוש לו אף במקומות ההם ובזמן האחרון כמעט לא היה שום מקום שנהגו מנהג גרוע זה וכמפורש בעה"ש ]או''ח[ סימן קכ"ח סעיף ס"ד דהמנהג שהיה מקדם דיו"ט שחל בשבת לא היו נושאים כפיהם כבר נתבטל בימינו כי אין במנהג זה טעם וריח. ולכן אין לשמוע לאנשים אלו לבטל מ"ע היקרה הזאת והם ג' מ"ע, ובפרט בשנות צרות אלו שאנו צריכים לברכה ולרחמי שמים טובא וצריך לצוות לכהנים שישאו כפיהם, ואת הרבונו ש"ע טוב שלא לומר גם ביו"כ שחל בשבת. והנני גומר בברכה לגח"ט, ידידו משה פיינשטיין.
<h2>שו''ת חלק או''ח ג סימן יט</h2>
באין כהן ואיכא לוי איך להתנהג, ובדבר בעל קורא אחד שמביט בחומש ורואה הטעמים ואומר שאח"כ קודם שקורא מביט בתורה אם מותר להיות בעל קריאה י"ט אלול תשכ"ח. ידידי הנכבד מו"ה ר' אליקום געצל נוסענבוים, שליט"א.
בדבר המחלוקת בביהכ"נ כשאין כהן בביהכ"נ ואיכא לוי איך צריכין להתנהג. הנה הדין אליבא דהרמ"א שכן נוהגין במדינותינו הוא שאין מחוייבין לקרא להלוי במקום הכהן אבל רשאין לקרותו כשרוצין ראשון במקום כהן, ואם קראו ישראל במקום כהן אזי אין לקרות להלוי מהז' קרואים אלא אחר הז' קרואים לאחרון ולמפטיר. ואין נוהגין אצלינו לעשות חלוק מצד הגדלות כדהביא הט"ז ]או''ח[ בסימן קל"ה סק"ו ואולי הוא מצד מחלוקת וכדומה, לכן נוהגין לקרות למי שירצו ראשון במקום כהן ואם קראו לישראל ראשון אין קורין שוב להלוי אלא לאחרון ומפטיר, ועיין גם במ"ב שם ס"ק כ"ד.
ובדבר הקורא שאינו יודע בע"פ את הטעמים ומניח החומש על השלחן ורואה בחומש כל מלה ומלה ואומר שאח"כ מביט בס"ת וקורא מהס"ת. אין להניחו לעשות כן, כי אין להאמינו לזה והוא בעצמו נמי א"א לו לידע זה שבקל יכול לטעות בזה שיהיה נדמה לו שקורא מהס"ת ובאמת קורא מזכירתו במה שראה בהחומש ויותר טוב לשמוע מבעל קורא השני שקורא מהס"ת ממש אף שאינו יודע את הטעמים, ובלבד שיפסיק הפסוקים כראוי שיהיה ניכר סופי הפסוקים שאסור להפסיק במקום דלא פסקיה משה ואסור לחבר מה שפסקיה משה, וכן טוב להחמיר באתנחתא אם אפשר, וזה יכול איש אחר לעמוד על הבימה ולעיין בחומש ולהגיד לו סופי הפסוקים והאתנחתא, כמו שעושין בכמה מקומות כשליכא בעל קורא טוב, ובזה יהיה שלום בגבולם ושלום על כל ישראל.
ואני מסתפק שאפשר שכל זמן שזוכרים כל בנ"א מראייתם בספר לקרא התיבות כמו שכתובין נחשב כקורא מספר ההוא אף שהוא אחר כדי דבור וממילא איכא חומרא שאם ראה בחומש לא יהני כלל מה שיראה תיכף בהס"ת שלכן אף אם נאמינו שראה בחומש תיכף אחר שראה בחומש אינו מועיל ואם הוא בתכ"ד מסתבר שודאי לא יועיל דהא תכ"ד כדבור דמי לכל התורה כולה. ואיכא קולא מזה שאם ראה בס"ת ומאיזה סבה הוצרך לעצום עיניו שנחשבה קריאתו קריאה מהס"ת ובתכ"ד מסתבר שודאי יכול לקרא, וצ"ע לדינא. והנני ידידו מוקירו, משה פיינשטיין.
<h2>שו''ת חלק או''ח ג סימן כ</h2>
במחילת הכהן בשני ובחמישי במדינותינו כ' מרחשון תשכ"ט. מע"כ ידידי מהר"ר מנחם מענדל פרידמאן, שליט"א.
הנה בדבר ביהכ"נ שאין שם לוי שנמצא שלכהן יהיה בכל קריאה שתי עליות אם מחוייבין כן או שרשאין לקרות גם לישראל כשרוצין ולפעמים יש גם צורך לקרא לישראל שיש שני חיובים ביום חול אף בלא יצאו הכהנים.
הנה מעצם הדין הא יש לקרא לכהן כשהוא בבית הכנסת וכשאין לוי קורא גם במקום לוי ואין בזה שום חשש ברכה לבטלה ושלא לצורך דהא כן אמר אביי בגיטין דף נ"ט לפירוש התוספות והרא"ש והטור וכל הפוסקים ואף רש"י בעצמו פי' כן בגיטין וא"א כלל לפרש בגיטין שכהן אחר יקרא במקום הלוי דהא מתרץ הגמרא שלא יקשה על אביי מר' יוחנן דכהן אחר כהן לא יקרא דאביי דאמר דאין לוי קורא כהן הוא דוקא אותו כהן עיי"ש, ודעת רש"י בכתובות דף כ"ה שכהן אחר קורא במקום לוי הוא דעת יחיד וסותר דברי עצמו וגם שקשה עליו מהגמרא ולכן לדינא אין לחוש לזה כלל. ורשאין אף לכתחלה לקרא לכהן אף שיקרא שתי פעמים, וגם מחוייבין לקרא לכהן אף שיקרא שתי פעמים כי אסור לישראל לקרא במקום כהן.
אבל למעשה הוא דוקא בשבתות ויו"ט מוכרחין לקרא לכהן ראשון אף שיקרא שתי פעמים כי אסור לישראל לקרות ראשון כשיש כהן בביהכ"נ, אבל בשני ובחמישי דמדינא דגמרא הא א"ר מתנה בגיטין שם ]דף נ"ט[ דכיון דלא שכיחי רבים משום דטרידי במלאכתן רשאי ישראל לקרא ראשון, ורק שהתוס' בשם פר"ח כתבו דלדידן שכיחי בבו"ה כמו ביו"ט שלכן אסור, וא"כ עתה במדינתינו שבעוה"ר לא שכיחי כלל אינשי בב' וה' ברוב בתי כנסיות שאף שומרי תורה ממהרין למלאכתן הרי יש להיות כמו בזמן הגמרא, דהא לא מצינו שהר"ח או גאונים אחרים תיקנו להוסיף על דין הגמרא לאסור בתקנה קבועה גם בבו"ה לקרא לישראל ראשון כשיש כהן שנימא לא פלוג כמו שאמרינן בשבתות ויו"ט שליכא חלוק בין ביהכ"נ גדול לביהכ"נ קטן, אלא שאמר זה מחמת שמעצם הדין כיון דלדידן שכיחי בבו"ה כמו ביו"ט אסור לכן כיון שבכאן בכל המדינה ואולי גם בכל המדינות לא שכיחי אינשי בבו"ה יש להתיר.
אבל ברא"ש גיטין ]נ"ט[ כתב רק שיכול הכהן לחלוק כבוד לרבו ולגדול הימנו בבו"ה וה"ה פשוט שיכול להרשות לקרא לכל ישראל שירצו וכן משמע בגמרא דהא לא קאי ר' מתנה אמתני' אלא על הא דאמר אביי בשם מר דבביהכ"נ אין הכהן רשאי לחלוק כבוד אף לרבו ולגדול הימנו שלא שנו אלא בשבתות ויו"ט דשכיחי רבים אבל בבו"ה לא, וכן הוא בטור. ולכן בלא רשות הכהן אסור אף בבו"ה וברשות הכהן רשאים לקרא לישראל בבו"ה וה"ה לר"ח אף כשלא יצא הכהן, אבל בשבתות ויו"ט אף כשנותן רשות אינו כלום וכל זמן שהכהן בביהכ"נ אסור לקרות לישראל. והנני ידידו מוקירו, משה פיינשטיין.
<h2>שו''ת חלק או''ח ג סימן כא</h2>
בענין לכבד כופרין בקריאה לתורה ובשאר כיבודי ביהכ"נ בשעת הצורך ד' אלול תשכ"ה. מע"כ ידידי הרה"ג מהר"ר יצחק ווערבין שליט"א.
הנה בדבר ראבייס של הרעפארמער וקאנסערוואטיוון שבאים לפעמים בשבת לביהכ"נ של יהודים כשרים אם רשאין לקרותם לתורה. הוא דבר פשוט שבקריאה לתורה הוא אסור בעצם דהא קה"ת צריך ברכה לפניה ולאחריה וברכתם אינו כלום ואין לענות אמן אחריה, עיין בספרי אגרות משה או''ח ח"ב סימן נ' ונ"א מטעם דכיון שהם כופרים הוי הזכרת השם אצלו רק כדברים בעלמא דהויא כברכה בלא שם ומלכות כלל, וממילא אף שהבעל קריאה קורא וממנו שומעין הקהל, מ"מ הא יהיה זה כמו בלא ברכה, וגרע מקודם שתיקנו שיברך כל אחד ואחד דהא כבר נסתלק חשיבות ברכה של הראשון משאר הפסוקים אחרי שכבר בירך אחר קריאתו ברכה דלאחריה. אבל אף לשאר כבודי קדושה דבביהכ"נ כהגבהה וגלילה והוצאה והכנסה ופתיחת וסגירת הארון אף שאין בהן איסור בעצם שאין בהן ברכה, אבל אין לכבד לכופרים בעניני קדושה שכופרים בהם, ויש בזה איסור חניפה ממילא כיון שאין ראוי לכבדם בדברים כאלו כדכתבתי בסימן נ"א. ולכן אם אין צורך גדול אסור לכבדם גם בכבודים אלו, אבל אם הוא לצורך גדול שיש לחוש שיבא לידי מחלוקת בעיר ויש לחוש להפסד צדקה יש להתיר בשאר כבודים ולא לקראם לתורה מטעם שכתבתי.
ולקרא לתורה לאלו שאינם שומרי תורה ליכא איסור בעצם מכיון שמאמינים בהשי"ת ובתורתו ורק עוברין לתיאבון וצריך לענות אחר ברכתו אמן, אבל ודאי לא יפה עושים הקורין אותן לתורה מצד שאין לכבד עוברי עבירה וצריך למנוע מזה רק כשאיכא צורך בזה כגון יא"צ שיש לחוש למחלוקת וכדומה אבל לאלו הראבייס שהם כופרין ממש ומומרין להכעיס ומסיתים ומדיחים אין ברכתם כלום ואסור בעצם לקראם לתורה כדלעיל.
ובדבר חיוב קבורה הוא עד שימלאו כל הקבר בעפר אפילו עמוק הרבה ויעשה כמין הר על מקום הקבר, דהא זה מצינו שרשאין אפילו ישראלים בי"ט שני ]או''ח[ בסימן תקכ"ו סעיף ד' שכתב הרמ"א מותר לכסותו בעפר כדרכו בחול שפירושו הוא לעשות גם כמין הר כדאיתא בט"ז סק"ב. אבל לענין צדוק הדין וקדיש אם צריכין לילך רשאין אחר שנכסה הארון כשיעור קבורה שהוא ג"ט, וזהו כוונת הרמ"א יו"ד סימן שע"ו סעיף ד' על הא דכתב המחבר שאחר שנגמר סתימת הקבר מעפר, או לאחר שהפך האבל פניו מן המת, שהוא אחר חיוב הקבורה דמה שצריך למלאותו כולו ולעשות כמו הר הוא רק ענין כבוד המת בעלמא. אבל צריך שישאר שם מי שיגמור כל שימת העפר כמו שנוהגין, ואם נכרים מכסין אין לסמוך עליהם אלא ישאר שם אחד להשגיח ע"ז שיעשו כראוי. ידידו מברכו בכוח"ט, משה פיינשטיין.
<h2>שו''ת חלק או''ח ג סימן כב</h2>
לקרא לתורה למי שאינו שומר תורה ט"ז אלול תשכ"ה. מע"כ ידידי מהר"ר מרדכי תמר שליט"א.
הנה בדבר לקרא לתורה מי שמחלל שבת בפרהסיא ומי שכופר בתורה וכדומה, פשוט שאין לכבד לרשעים אף כשיש צורך לכבדם בכבודי קדושה דבביהכ"נ. אבל יש חלוק בחומר הדבר דאם הוא כופר בתורה הוא איסור ממש דהא אין ברכתו נחשבת כלום, למאי דאיתא ברמב"ם פ"ו מיסוה"ת ה"ח בטעם ששורפין ס"ת שכתב אפיקורס ישראל עם האזכרות שבו שהוא מפני שאינו מאמין בקדושת השם ומעלה בדעתו שזה כשאר הדברים, וא"כ פשוט שגם כשמזכיר השם בפיו הוא כדברים בעלמא ואין להחשיבו לברכה דהוי כמו בלא שם ומלכות שאינה ברכה ואין לענות אמן על ברכתו ונמצא שהקריאה תהיה בלא ברכה שהוא דבר איסור כדחזינן שתיקנו לברך לכל קורא כדי שלא יטעו לומר שקראו בלא ברכה, וכן הוא בסתם מי שמחלל שבת בפרהסיא שיש לתלות שהוא ככופר במעשה בראשית שבשביל זה דינו כעכו"ם, עיין בפרש"י חולין דף ה' ד"ה אלא לאו, אבל אם ידוע שחלול שבת שלו הוא רק לתיאבון כגון שהוא מתפלל ומניח תפילין, ברכתו ברכה ויש לענות אמן דכוונתו לשמים וליכא איסור זה, ואף דלענין כל הדברים כשחיטתו וכיינו וכדומה אין חלוק דכיון דעכ"פ הוא מחלל שבת בפרהסיא הוא כעכו"ם אף שמקיים מצות אחרות מ"מ לענין ברכתו שאני שכיון שחזינן שהוא מאמין בה' היא ברכה ויש לענות אמן, וממילא ליכא איסור זה בקריאתו לתורה. וכן לכבד בכבודים שאין בהם ברכה כהכנסה והוצאה והגבהה וגלילה ליכא איסור זה אף לכופרים. אבל מ"מ אין לכבדם בשום כבוד קדושה דבביהכ"נ, עיין בספרי אגרות משה או''ח ח"ב סימן נ' וסימן נ"א. אבל יש חלוק דלצורך גדול מאוד יש להקל בכבודים דאין להם ברכה אף לכופרים ולמחלל שבת כשידוע שהוא רק לתיאבון אף לעלות לתורה, ולכופרים אסור לקרא לתורה אף כשיש צורך גדול. ידידו מוקירו מברכו בכוח"ט, משה פיינשטיין.
<h2>שו''ת חלק או''ח ג סימן כג</h2>
בענין מחיצה בין ע"נ לאנשים כ"א שבט תשל"א. מע"כ ידידי ש"ב ב"ג הרה"ג מהר"ר פסח זכריה הלוי לוואוויץ שליט"א.
הנה בדבר חיוב המחיצה בין אנשים לנשים בביהכ"נ בארתי בתשובה חאו''ח סימן ל"ט שהוא מדאורייתא, ובארתי שהוא משום דאפשר לבא לידי קלות ראש שהוא להרבות שיחה עם הנשים וגם לבא לידי נגיעה בידיהן ובגופן, שבשביל זה צריך לעשות מחיצה ממש כזו שתמנע מזה, שהוא לכל הפחות מחיצה גבוהה עד הכתפים, והוא לפי המדה לרש"י ותוס' י"ח טפחים ולרשב"ם הוא ערך י"ז טפחים עיי"ש, אבל כפי שחזינן בזמננו שעד הכתפים ברוב נשים הוא פחות, לכן המיקל במחיצה דששים אינטשעס שהם חמשה פוט אין למחות והוא בערך למדת הרשב"ם, שלכן אין פלא שנתקטנו מדות הנשים מעט מכפי שהיה בימיהם. אבל בפחות מחמשה פוט יש למחות.
והנה לבד ענין המחיצה שזהו דבר המחוייב אפילו נשים צנועות ביותר, יש ענין מחיצה בשביל איסור הסתכלות ממש במקומות שצריך שיהיו מכוסות שהן בדין ערוה בזמננו שבעוה"ר הולכות כמה נשים בפריצות, שאף שיש להקל בשביל אלו שבאות לביהכ"נ פרועי ראש כדכתב בעל ערוך השלחן שאף להמחמירין יש להקל בזמן הזה שנתפרצו בזה בעוה"ר, והבאתי ראיה לדבריו שם בסימן מ"ב, שלכן יש לסמוך בשעת הדחק ובפרט שלהרי"ף והרמב"ם אין השער בדין ערוה לענין ק"ש ותפלה וד"ת כדכתבתי שם, אבל הא הרבה נשים בעוה"ר הולכות בזרועות מגולות וכדומה שזהו ודאי הוא בדין ערוה שאסור להתפלל נגדן, ובשביל זה נמי מועילה המחיצה דעד הכתפים. אבל נוגע זה למחיצה מזכוכית שמועילה לדין המחיצה ואינה מועילה לאיסור ק"ש ותפלה נגד ערוה דערוה בעששית אסור לקרות ק"ש כנגדה כדאמר רבא בברכות דף כ"ה ואיפסק בש"ע ]או''ח[ סימן ע"ה סעיף ה'. אך בשביל זה אם הוא ביהכ"נ שאין מניחים לנשים מגולות הזרועות וכדומה ליכנס לביהכ"נ רשאים מדינא לעשות אף מחיצה מזכוכית וכדכתבתי בסימן מ"ג עיי"ש.
והנה מרוב דחיקות בע"ב על הרבנים יש בתי כנסיות שהגביהו את רצפת עזרת הנשים לערך פוט ויותר ואין מניחין להגביה את המחיצה, וזה לא טוב לע"ד אף כשהולכות הנשים בצניעות משום שאפשר בקל לבא לידי קלות ראש ברבוי שיחה וגם בנגיעות דדמי זה לנשים גבוהות בקומה ואנשים נמוכים מעט מהם, אם לא שיוסיפו על המחיצה חצי פוט, שיהיה מצד האנשים גבוה ס"ו אינטשעס שהם חמשה פוט וחצי ומצד עמידת הנשים נ"ד אינטשעס שהם ארבעה פוט וחצי, שזה יקשה להן לבא לידי קלות ראש. אך מ"מ איני אומר איסור ברור אף אם לא יגביהו המחיצה יותר מהששים אינטשעס שהם חמשה פוט אף שאין דעתי נוחה מזה.
ולכן כאשר נתרצו הבעה"ב לתקן אבל רק כפי הדין המוכרח ולא יותר, והנשים מוכרחות לבא לביהכ"נ בצניעות, רשאים לעשות מחיצה למעלה בזכוכית להשלים עד ששים אינטשעס ולא פחות, ואם יכולין להוריד את רצפת הנשים שיהיה בשוה גם מצדן ששים אינטשעס או להוסיף על המחיצה עד ס"ו הוא טוב. ואם לאו איני אוסר אבל אין דעתי נוחה מזה. וכמובן כל זה כתבתי מעצם חיוב הדין כשיש דוחק מצד הבע"ב, אבל מהראוי להחמיר להגביה המחיצה עד שלא יתראו גם ראשיהן ושתהיה המחיצה מדבר שלא נראו הנשים כדכתבתי בתשובותי שם. והנני ידידו אוהבו, משה פיינשטיין.
<h2>שו''ת חלק או''ח ג סימן כד</h2>
בדבר מחיצה בעזרת נשים מע"כ ידידי הרה"ג מהר"ח שאול באלאטניקאוו שליט"א, הרב בסו סיטי.
יעיין כתר"ה בספרי אגרות משה חלק או''ח סימן ל"ט שבארתי מקור הדין וחומר האיסור, אבל בארתי שסגי במחיצה גבוה עד אחר הכתפים שהוא לתוספות גובה י"ח טפחים ולרשב"ם קרוב לי"ז טפחים שהוא יותר מששים אינטשעס, אבל מ"מ אמרתי בטעֶלעֶפאָן ]בטלפון[ שיש להקל בששים אינטשעס מאחר שחזינן בדורותינו שנשים בינוניות הוא בחמשה פוט שהם ששים אינטשעס עד אחר הכתפים ואולי כפי שאמרו אחדים הוא בערך נ"ח אינטשעס אבל בפחות מזה אין להקל. אבל באיזה מקומות שמעתי שמצד הדחק של בע"ב הקלו באופן שעשו המחיצה לצד האנשים גבוהה כשיעורה אף כחומר כל י"ח טפחים אבל מצד הנשים עשו רק ארבעה פוט, אבל אין רוח חכמים נוחה מזה דאף שקיימו בזה ענין המחיצה מ"מ הא רובן הולכות שלא בצניעות בזרועות מגולות וגם יותר מזה בעוה"ר, ויהיה ממילא אסור לומר דבר שבקדושה ולהתפלל שהוא נגד ערוה ממש דלכו"ע, אסור, דאף הרי"ף והרמב"ם המקילין בשערות הראש לענין ק"ש ותפלה ודברי תורה ואף לערוך השלחן שאף להאוסרין יש להקל בזה"ז כשרובן בעוה"ר אין מכסות ראשן אף שעברו על איסור דאורייתא, ואני הבאתי ראיה גדולה לדבריו, עיין בספרי שם סימן מ"ב, מ"מ בזרועות מגולות אף אם רוב הנשים פרוצות שלא לכסותן הוא ערוה שאסור להתפלל ולקרא ק"ש וכל דברי תורה כנגדן לכן צריך להשתדל בכל התוקף שתהיה המחיצה משני הצדדים עד אחר הכתפים שהוא כדלעיל. ידידו, משה פיינשטיין.
<h2>שו''ת חלק או''ח ג סימן כה</h2>
אם רשאין לשכור חדר בביהכ"נ של עוברי דת להיות מיוחד לתפלה עבור שומרי תורה ח' אלול תשכ"ד. מע"כ ידידי הרה"ג ר' שלמה וואהרמאן שליט"א.
בדבר עיירה שאין שם ביהכ"נ לתפלה כדיני התורה רק ביהכ"נ של הקאנסערוואטיווים שהם כופרים, וכאשר באו לשם עתה איזה משפחות שומרי תורה עשו מנין בבית של אחד וניתוספו עוד משפחות משומרי תורה עד שצר להם המקום, אם רשאים לשכור חדר לתפלה בביהכ"נ של הקאנסערוואטיוון שיש בעיירה, יפה כתב כתר"ה שאסור, ואף שיש מקום לומר דאחרי שיתפרסם בעיירה שיש שם חדר להתפלל ליראי ה' ושומרי תורה יהיה לזה הדין דבמתני' ע"ז דף י"א בדרך שהולך למקום שיש בה ע"ז ויכול להלך בה למקום אחר שמותר משום דשוב ליכא מראית עין דהרואה אומר למקום אחר הולך כדפרש"י שם, אבל נראה דהוא דוקא כשגם למקום האחר הולכים רבים אבל כשהמקום האחר הוא רק ליחידים שאינם הולכין לעיר יש לאסור דהרואים לא יחשבו שהוא מהיחידים שהולכים ג"כ בדרך זה אלא יאמרו שהם מהרבים ההולכים להעיר דיש בזה ע"ז. ואף שלא מצינו בדין ההוא חלוק לומר שהוא רק כשהם עירות שוות ומשמע שאף אם העיר שאין בה ע"ז קטנה מהעיר שיש בה ע"ז נמי מותר, הוא משום דלעיר עכ"פ מצוים עוברים ושבים, אבל כשהדרך עובר לאיזה בתים יחידים מסתבר שאסור. ולכן כיון שההולכים לביהכ"נ של הקאנסערוואטיווים הם הרבה דהא היו כל בני העיר מתחלה רק שעתה נתקבצו מעט יראי ה' ושומרי תורה הרי הרואים יאמרו שהם מההולכים לביהכ"נ דהקאנסערוואטיווין, ואיכא בזה האיסור של מראית עין שבמתני' שם. והגע עצמך דהא בזמן שהדרך מיוחדת לאותו מקום אסור וכי איירי דוקא שכל בני העיר עובדין להע"ז הא פשוט שהוא אף בעיר שיש גם אלו שאין עובדין להע"ז ומ"מ אסור מפני החשד שנראה כמהלך לעובדה אף שיש להרואים לחשוב גם כהאמת שהולך לאלו שאין עובדין אלמא דכיון דהרוב הוא שעובדין יחשדו שהוא מהרוב. אך נראה דרק כשרוב גדול עובדין אסור ולא בסתם רוב מדשרי בדרך לעוד עיר אף אם היא קטנה כדלעיל.
והנה בעובדא דידן נראה שאף אם כבר יהיו הרבה שומרי תורה באופן שיהיה מיעוט גדול הניכר לכל שאין לאסור מדין מראית העין, מ"מ אין להתיר משום דבמדינה זו בעוה"ר הרבה מאנשים הפשוטים אין יודעין החלוק ויטעו לומר שהוא כעין שתי נוסחאות כהא דנוסח אשכנז ונוסח ספרד שאין קפידא לאיזה ביהכ"נ ליכנס, וכשיזדמן שלא יהיה מנין בחדר של שומר תורה יכנסו לביהכ"נ של הקאנסערוואטיווים. וגם יש עוד לחוש שיהיה מי שישמע שדורש הראבאיי שלהם שהם ברוב דברי כפירה ומינות וכשהוא כל כך סמוך יטה לבבו להכנס שמה לשמוע מה שדורש וכשיהיה ברחוק לא ישמע ולא יכנס, ועיין בע"ז דף י"ז דדריש הרחק מעליה דרכך זו מינות ומסיק וכמה אר"ח ד' אמות, וכ"ש שאסור להיות בבית אחד שאף שיהיה חדר זה יותר מד"א אבל כיון שהוא בבית אחד מסתבר שגרוע מכפי שהוא בחוץ אף פחות מד"א. ולכן אין לשכור מהם חדר לתפלה. ידידו מברכו בכוח"ט, משה פיינשטיין.
<h2>שו''ת חלק או''ח ג סימן כו</h2>
דברים שנמכרו בבית הכנסת למנדבים ונכתבו שמם עליהם אם רשאין לשנות ה' דעשי"ת תשכ"ח. מע"כ ידידי הנכבד הרה"ג מהר"פ גרומאן שליט"א, רב ביאנג איזראעל בלאס אנדזעלעס.
הנה קבלתי מכתב ממר ציפערשטיין ומד"ר קיש שליט"א בדבר דברים אשר נמכרו בשנת תשי"ג למנדבים כמו הנר תמיד ועוד דברים והותנה לכתוב שם הקונה על הדבר שקנה ועתה כאשר תיקנו את בית הכנסת רוצים למכור לאחרים בלא רשות קונים הראשונים. ועוד רוצים לשנות שמעתה יכתבו שם הקונים לא על דבר הקנוי אלא על טבלא אחת הקבועה בכותל שבביהכ"נ איך שזה נדב וקנה דבר זה וזה נדב וקנה דבר זה.
הנה שינוי השני שלא לכתוב שם הקונה והמנדב על עצם הדבר אלא על טבלא, איני רואה בזה שום קפידא, ואף שמצינו ביו"ד סימן רנ"ט סעיף ג' שכתב הרמ"א וכל זמן ששם בעליה חקוק על הכלים שנתן לא נשתקע שם בעליה לענין שלא יוכלו לשנות אלא לדבר מצוה, מסתבר שגם בנכתב על טבלא הקבועה בכותל שהוא מקום מפורסם נמי נחשב לא נשתקע שם הבעלים, שלכן אין חלוק ויכולים לשנות לכתוב מעתה השמות על טבלא. אבל שינוי הראשון שהוא למכור זכותם שכבר קנו לאחרים אי אפשר בלא רשותם, דאף בסתמא הוא לעולם כל זמן שהבית הכנסת קיים וכ"ש בפירשו שהוא לעולם, ואף שודאי אין יכולים לעכב על הקהל שלא יקשטו ויפארו את ביהכ"נ בכלים יותר נאים, מ"מ צריכים להודיע לקונים הראשונים שהם ישנו ליותר נאים שהם יקנו ובדבר קטן כמו הנר תמיד אם ירצו לשנות על מנורה אחרת ודאי יוסיף הקונה ולא שייך לדון בזה ואם הוא כלי גדול כגון ארון הקודש וכדומה ורוצים לשנות על חדש שעולה הרבה מעות וקונה הראשון לא ירצה יכולים למכור היתרון לאחר ויהיו שניהם שותפין בהדבר. ידידו, משה פיינשטיין.
<h2>שו''ת חלק או''ח ג סימן כז</h2>
בביהכ"נ שקודם שהתחילו לבנות מקום התפלה ראו שמתחילין היהודים להפנות מהשכונה ההיא והתפללו במקום שבנו לעניני החול בדרך ארעי אם יכולין למוכרו גם להד' דברים פורים קטן, תשכ"ה. מע"כ ידידי הרב הגאון המפורסם מהר"ר חיים מנחם גינצבורג שליט"א.
בדבר ביהכ"נ אהבת אחים שבשעת התחלת הבנין חשבו לבנות שתי דיוטאות התחתונה לסאשעל האל לאספות ולמשתה ועניני חול כדומה של הקהל, ודיוטא עליונה לביהכ"נ לתפלה, אבל עד שבנו דיוטא התחתונה ולא הספיקו לבנות עדיין דיוטא העליונה התחילה השכונה להתרוקן מהיהודים, והחליטו שלא לבנות דיוטא העליונה שעולה לסך גדול מאד כיון שלא יהיה רק על זמן קטן ונשאר כך איזה שנים שמתפללים בדיוטא הנבנית באופן עראי מפני שידעו שהוא רק על זמן קצר, ועתה כמעט שאין שם מנין של עשרה אנשים נקבצים, ובקרוב גם מעט היהודים יצאו משם, וכבר קנו בנין גדול לביהכ"נ בשכונה יהודית וצריכים למכור ביהכ"נ זה כדי שיהיה להם במה לגמור הקניה, וגם צריכים לבנות מקוה טהרה מחמת שהמקוה שבעיר ג"כ נמצאת במקום שנתרוקן מיהודים ויראות הנשים לילך שם לטבול, והאריך כתר"ה ומסיק להיתר אף שהוא למכור לבית תיפלה משום שאין קונים אחרים, ורוצה כתר"ה לידע גם דעתי העניה בזה.
והנה לענין עצם המכירה אף אם היה ביהכ"נ גמור נמי כיון שעתה אין צורך שיהיה מקום זה לביהכ"נ רשאין מנהלי ביהכ"נ למכור ויהיה זה במעמד כל המתפללים שיהיה כזט"ה במעמד אנשי העיר, ואף אם נימא שהוא כביהכ"נ של כרכים, מ"מ כיון שבקושי משיגים עשרה להתפלל לא מצוי שיבואו מעלמא להתפלל שם, ואף אם יש עשרה שמתפללים עדיין כיון שאין בכחם לכלכל את הוצאות ביהכ"נ אין מחוייבין להחזיקו להתפלל שם וכשיסגירוהו הרי ממילא לא שייך שיבואו מעלמא להתפלל שם, וממילא הוא כודאי שאף אלו שמעלמא שהיה מזדמן להם לבא להתפלל שם היו מסכימים למוכרו, וזהו הטעם של המג"א סימן קנ"ג ס"ק י"ב בשם המבי"ט שאם אינם מתפללים בבית הכנסת של כרכים יכולים למוכרה וכדבארתי בספרי אגרות משה על או''ח סימן נ' עיי"ש.
אבל עיקר הנידון הוא מחמת שלמכור לסתם דברים אין מצוי קונים, ואף אם יזדמן קונה ירצה בזול גדול משום שאין ראוי לדירות בנ"א כמו שהוא עתה בלא הוצאות גדולות, ולבית תיפלה רוצים הנכרים לקנות בכסף מלא שהוא בערך עשרים אלף דאלאר יותר, והקהל צריכים להכסף לגמור הקניה דביהכ"נ שקנו ולבנות מקוה טהרה לנשים, ולא עדיף בית תיפלה מלהארבעה דברים שאסור למכור אף בזט"ה שאיתא במגילה דף כ"ז משום שהם דברים מאוסים, ובית תיפלה ודאי הוא דבר מאוס.
והנה בשביל המקוה לבד כשאין צריכין להדמים לדבר קדושה, בארתי באורך בספרי שם סימן נ"א ענף ב' וענף ג', דאם אין צריכים להדמים לדבר קדושה ולא לביהכ"נ יכולין למכור אף להד' דברים, ובזה תירצתי שיטת רש"י במגילה דף כ"ו ד"ה לא שנו מקושית רעק"א ומעוד קושיא גדולה שהקשתי ואין הצורך להאריך, כי יעיין זה כתר"ה שם בספרי אגרות משה, והוא מוכרח, ולכן אם כל המעות שיקחו בעד ביהכ"נ צריכים לבנין המקוה הרי יש עצה דהכסף שיש להם לבנין מקוה יקחו לגמור קניית ביהכ"נ ויצטרכו ממילא לכל המעות בעד בנין המקוה, שאז לא יהיה שום קדושה לא בהמעות ולא בביהכ"נ אף למכור לעשות הד' דברים. אבל אם בעד בנין המקוה אין צורך לכל המעות, שנמצא שהמעות דביהכ"נ הנמכר הוא לצורך קניית ביהכ"נ החדש שבאופן זה שצריכים לדבר שבקדושה יהיה אסור בביהכ"נ גמור למוכרו להד' דברים, וכן לא לבית תיפלה שעוד גרוע מהד' דברים, צריך לדון בדבר ביהכ"נ זה אם יש לו קדושת ביהכ"נ.
והנה מה שנבנה מתחלה דיוטא זו רק לסאשעל האל שהוא לענין חולין ולא לתפלה ורק שכיון שלא בנו דיוטא העליונה התפללו שם, צריך לידע אם בעת שהחליטו להתפלל בדיוטא זו כבר היה להם ספקות שגם דיוטא זו לא יצטרכו במשך הזמן משום שעומדים היהודים להפנות משם, הרי לא קדשוהו לביהכ"נ כלל, ואף של"ד להא דכתב המחבר ]או''ח[ בסימן קנ"ד סעיף ב' דהשוכרים בית ומתפללים בו אין לו דין ביהכ"נ, דאפשר הוא מטעם שאין יכולין לקדשו כלל כיון שאינו שלהם ובהכרח הוא רק לזמן ששכרו, אבל הכא שהוא שלהם אפשר שנתקדש בקדושת ביהכ"נ אף שנסתפקו שמא יהיה זה רק לשנים מועטות, דבשביל הזמן שצריכים לביהכ"נ הקדישוהו קדושה קבועה משום שרצו להתפלל במקום קדוש. אבל מ"מ מסתבר שכיון שידעו שאפשר הוא רק לשנים מועטות לא הקדישוהו כלל רק התפללו בו דרך עראי כדי שיוכלו למכור כשיצטרכו שהרי היו יודעין שיצטרכו להמעות לקנות ביהכ"נ אחר אם ילכו מכאן. ועיין במ"ב סימן קנ"א בבאור הלכה ד"ה להשתמש בו שכתב בהתנו להתפלל עד זמן פלוני ואח"כ לא יתפללו שם לא נחשב הזמנה כלל כיון שהוא רק לפי שעה. שלכן אף בתוך הזמן אין עליו קדושת ביהכ"נ ורק לענין קלות ראש ראוי להחמיר עליו, הרי דלאחר הזמן אף קלות ראש מותר גם בלא מכירה כדהביא מא"ר בשם הב"ח שאחר כלות הזמן משתמש בו כל מה שרוצה, ולכן בעובדא זו שידעו שיצטרכו לילך משם בשנים מועטות שהוא כהתנו שיתפללו שם רק השנים מועטות אין זה הזמנה, ואף שלא היה זמן קבוע נמי הוא כזמן, ואולי גרוע שהרי בכל יום הוא זמנו שאם יתפנו משם היהודים הרי בהכרח לא יתפללו שם ובהתנו לזמן פלוני הרי בידם לחזור מהחלטה זו, ומ"מ לא נתקדש וכ"ש בעובדא זו. ולכן שפיר כתב כתר"ה שלא נתקדש בקדושת ביהכ"נ, וממילא מותר למכור אפילו להד' דברים. ואף שאולי לבית תיפלה הוא מאוס ביותר מ"מ לא מצינו עוד מדרגה בדבר זה.
ומצד לפני עור הוא שאלה אף לבתים בעלמא, אבל כיון שודאי ישיגו מקום לבית תיפלה שלהם הא ליכא משום לפנ"ע. ומצד איסור דרבנן דמסייע לדבר עבירה שבתוספות שבת ריש דף ג' והוא היש מחמירין ברמ"א יו"ד סימן קנ"א סעיף א', הנה הש"ך סובר בסק"ו שלעכו"ם ליכא איסור זה והסכים לו בדגמ"ר, ואף שיש חולקים עלייהו אף בעכו"ם עיין בהגר"א שם סק"ח, מ"מ כיון שהיא פלוגתא דרבוואתא באיסור דרבנן יש להקל במקום הפסד גדול כזה וצורך הגדול כזה להמעות להורות כהש"ך ודגמ"ר, וגם הרמ"א הא כתב שנהגו להקל מטעם דמקילין להשתתף עמהם, אבל כיון שעכ"פ מכוער הדבר טוב שימכרו לסוחר והוא ימכור להם.
והמקום שרק חשבו לקבעו להתפלל בימות החול אבל לא התפללו שם עדיין הרי הזמנה לאו מילתא היא, אך אולי בטל חדר זה לגבי עיקר הבנין אם היה נתקדש לביהכ"נ, אבל כיון שעיקר הבנין הא לא נתקדש וצריך לדון עליו רק מצד עצמו, וכיון שלא היה בו אלא הזמנה בעלמא, וגם אפשר שמחשבה לא הוי אף הזמנה כלל, לא נתקדש כלל. ידידו מוקירו, משה פיינשטיין.
<h2>שו''ת חלק או''ח ג סימן כח</h2>
בענין מכירת ביהכ"נ שנשאר במקום שהלכו היהודים משם ומעט אנשים עניים מתפללין שם שאין ביכלתן להחזיקו ח' אלול תשכ"ו. מע"כ ידידי הרה"ג מהר"ר גדליה איינימער, שליט"א.
בדבר ביהכ"נ הישן שהוא במקום שהלכו משם היהודים, וכבר בנו להם ביהכ"נ אחר במקום שנתיישבו שם יהודים וגם הרבה בע"ב מביהכ"נ זה, אבל עדיין מתפללים שם מעט יהודים שנשארו שם במקום הישן שאין להם היכולת להחזיק הוצאת בית הכנסת, ובפרט שיש שם בריוני מהנכרים שדרים שם שמשברים הזכוכיות מהחלונות ושאר דברים שאפשר להם לשבר שצריכין לתקן, ועד עתה השלימו ההוצאה ותיקנו מה שמשברים מחברת ביהכ"נ החדש אשר המה המעמבערס, אבל קשה לפניהם להוציא הרבה לדבר שאין להם צורך רק בשביל המעט יהודים הנמצאים שם שאין מחוייבין זה, וגם יש לחוש להס"ת שכמעט אינם שמורים שם מצד הבריוני, ולכן רוצים לסגור ביהכ"נ ההוא ולמוכרו, אבל א"א למכור שם אלא לנכרים שיעשו שם בית תיפלה שלהם, ואף אם ימכרו לסרסור הנקרא בראקער ברור שהוא ימכור לנכרים לבית תיפלה אם יש איזה אופן להתיר.
הנה ודאי אין מחוייבין הבע"ב שמתפללין בביהכ"נ להוציא הוצאות להחזיק ביהכ"נ ההוא אם המתפללי' שם אין ביכלתן להחזיקו וכ"ש שאין מחוייבין לתקן, ואם יש חשש לשמירת הס"ת הרי אסור להחזיק שם הס"ת, ואם הוא חשש גדול גם החומשים וסדורים אסור להחזיק שם, אך אולי יש להם מקום באיזה בית להחזיק שם הס"ת ויביאו אותו ביום הקריאה, ובשבת כיון שהוא לצורך מצות רבים יש מקום להתיר להביאו ע"י עכו"ם כשיטה ראשונה בש"ע ]או''ח[ סימן ש"ז סעיף ה' ובמ"ב ס"ק כ"ג מסיק כן להלכה. ואם אפשר לילך בשבת למקום שנמצא הס"ת יצטרכו לילך לשם מאחר שאז אין זה לצורך מצוה, ומצד טירחא דצבורא אין להתיר זה, וגם מצד מצוה להתפלל בביהכ"נ אין להתיר אם יכולין להתפלל בהבית אשר יהיה שם הס"ת. עכ"פ הבע"ב אין מחוייבין להחזיק הביהכ"נ כשהם צריכין להוציא עליה הוצאות, וממילא רשאין לסוגרו, ואם יפסיקו מצד זה שלא ישלימו ההוצאות בעצמן מלהתפלל שם ודאי עדיף, ואם יאמרו שלא יפסיקו מלהתפלל שם קודם שתשבר לגמרי יש להם הרשות לסוגרו שלא להניח להתפלל שם.
ומאחר שיפסיקו להתפלל שם ויהיו רשאין למוכרו בארתי בספרי אגרות משה חאו''ח סימן נ"א, שיש חלוק בין צריכין להדמים לבנות ביהכ"נ אחר שאז יש בה עדיין קצת קדושה גם בגופו שלא למכור להד' דברים המאוסים וכ"ש שאסור לבית תיפלה, ובין אין צריכים להדמים לבנות ביהכ"נ משום שכבר בנו שאז אין בה קדושה כלל ויכולין למוכרו אף להד' דברים כאשר הארכתי שם בענף ב' וענף ג', וממילא גם לבית תיפלה אין בידינו לאסור דאף שהוא מאוס יותר לא מצינו עכ"פ חלוק לדינא. וטוב יותר למכור ע"י בראקער נכרי ואף כשמוכרין בית הדיוט לבית תיפלה, כדי שאם הוא באופן דאיכא לפ"ע יהיה לפני דלפני שמותר כדאיתא בע"ז דף י"ד ועיין ביו"ד סימן קנ"א סעיף א' וברמ"א אה"ע סימן ה' סעיף י"ד.
ואם חייבים להבאנק על ביהכ"נ ההוא שקורין מארגעדזש בארתי בסימן נ' שליכא חיוב לשלם להבאנק כדי שלא ימכרו לבית תיפלה, וגם שרשאין גם לסייע בהמכירה דהיינו לראות שיהיו קונים אף מאלו שרוצים לבית תיפלה, כדי שימכרו ביוקר וישארו יותר דמים עבור הקהל. ונמצא שבעובדא זו שחייבין להבאנק וגם שכבר בנו ביהכ"נ החדש ואין צריכין להמעות לדבר קדושה איכא שני הטעמים להיתר אם ימכרו ע"י הבאנק שלכן טוב לעשות ע"י הבאנק שיהיו ב' הטעמים. ידידו מברכו בכוח"ט, משה פיינשטיין.
<h2>שו''ת חלק או''ח ג סימן כט</h2>
בביהכ"נ שהמעמבערם יצאו משם והתחילו אחרים להתפלל אם רשאין למכור א' דר"ח תמוז תשכ"ה. מע"כ ידידי הרה"ג מהר"ר שלמה גרוסקין שליט"א.
בדבר שדברנו אתמול בטעלעפאן בנוא יארק אודות מכירת ביהכ"נ כבר בארתי בספרי אגרות משה חאו''ח בהחלוק לענין הדמים בביהכ"נ של כפרים בין נמכר בזט"ה במעמד אנשי העיר שאפילו הדמים יוצאין לחולין ובין נמכר בזט"ה לבד או במכירת אנשי העיר לבד שאף שהמכירה חלה לא יצאו המעות לחולין, שהוא מטעם דביהכ"נ כשיש צורך בו להתפלל וללמוד יש בו קדושת הגוף שלא נמכר כלל ואף במכרו אינו כלום אבל לזה מועיל מה שאנשי העיר רוצים למכור משום שאין רוצים שוב להתפלל שם שיש להם רשות לזה שבזה נסתלקה קדושת הגוף מביהכ"נ שלכן הוא כקרבן שנפל בו מום שמאחר שאינו ראוי למזבח נסתלקה קדוה"ג ורשאים למוכרו, וכן כשמכרו זט"ה משום שהחליטו שלא יתפללו בו שוב שיש להם הרשות מצד שנתמנו על עניני הקהל להחליט זה, אבל לענין הדמים הרי אפשר מה שיאמרו שאין צריכים לדבר שבקדושה יצטרכו לזמן דאח"כ דבביהכ"נ גופיה לא שייך זה דעתה הרי לא יתפללו בו ואחר שימכרו הרי ישאר כן ולא ישתמשו בו לתפלה שוב לעולם, ולכן רק כשתהיה המכירה בזט"ה במעמד אה"ע שאומרים שלא יצטרכו להדמים לקדושה אחרת שהוא רק משום דאם יצטרכו יעשו משלהם נפקעה הקדושה גם מהדמים, וזהו טעם החלוק. ומטעם זה כשהוא ביהכ"נ של כרכים שנבנה במקום שמצוי שיבואו שם בין אורחים להתפלל בין אנשים שנתיישבו שם אחר שכבר נבנה אינו כלום שאלו שבכאן החליטו שלא להתפלל שם דהרי האחרים אפשר שיבואו להתפלל שם אינו נמכר ומכירתם אינה כלום.
ולכן פשוט שאף שאלו שהיו נחשבים מעמבערס רוצים למכור מחמת שדרים עתה במקום אחר, וכן אם לא היו נשארים בסביבה ההוא יהודים היו רשאין למכור מחמת שלאורחים לא היה להם שוב לחשוש דלא יבואו גם אורחים במקום שליכא יהודים, אבל כיון שעוד נשאר הרבה יהודים בהסביבה וצריכים לביהכ"נ זה משום שלא נשאר רק ביהכ"נ זה אין רשאין למכור. ידידו מוקירו, משה פיינשטיין.
<h2>שו''ת חלק או''ח ג סימן ל</h2>
אם לילך על חתונה שתהיה באולם שנבנה לזה בביהכ"נ של קאנסערוואטיוון י"ט אלול תשכ"ב. מע"כ ידידי הרב הגאון המפורסם מהר"ר מנחם צבי אייכענשטיין שליט"א, הגאב"ד סט' לואיס.
הנה בדבר אחד שלא מצא מקום הראוי למשתה וסעודת חתונה של בנו אלא באולם שנבנה לזה בבית הכנסת של קאנסערוואטיוון והחופה תהיה בביהכ"נ גופה והכל יהיה שם שלא בזמן שנכנסין לתפלה והמסדר קידושין רוצים בכתר"ה והראביי שלהם לא יהיה כלל שם אם רשאי לילך לשם לסדר הקידושין וכן כל הקרואים משומרי תורה אם רשאין לילך לשם על שמחת הנישואין איך הוא מדינא ואיך הוא לאדם חשוב אשר כתר"ה רוצה לידע דעתי העניה בזה.
והנה מה שכתר"ה רוצה לומר שאין לאסור משום דרבים לא חשידי כהא דאיתא בע"ז דף מ"ג בבי כנישתא דשף ויתיב בנהרדעא דאוקמו בה אנדרטא והוו עיילי ביה אבוה דשמואל ולוי ומצלו בגויה ולא חיישי לחשדא מטעם דרבים שאני, ולכן הכא שילכו הרבה אנשים משומרי תורה אין לחוש שיחשדום שהולכים להתפלל שם לע"ד אף שנפסק כן דרבים לא חשידי, ברמ"א יו"ד סימן קמ"א סוף סעיף ד', וכן במג"א סימן רמ"ד סק"ח עיי"ש, אבל הוא רק בדבר שלא חשידי רבים כהא דהתם דאיירי בע"ז ובשבת אבל בדבר שחשידי גם רבים כהא דלהיות מחבורת קאנסערוואטיוון ולהתפלל בבתי כנסיות שלהן בתערובות נשים הרי רבים מסתם בני אדם חשודים ע"ז שבן לילה יש שנעשים קאנסערוואטיוון ומהפכים גם את ביהכ"נ שנבנה בקדושה לביהכ"נ של קאנסערוואטיוון כדחזינן במדינה זו בהרבה קהלות בעוה"ר, לא שייך לומר שלא חשידי רבים. אך אולי אם שם גם ת"ח מפורסמים אפשר גם בזה שייך לא חשידי כיון דאינם מסתם בנ"א שיש לחוש שיתהפכו בקל שאין יודעין שהוא איסור דת"ח שיודעין שאסור אין לחוש כשהן רבים דלא חשידי, ולב"י ולהש"ך ]יו"ד סי' קמ"א[ ס"ק כ"ז אם יש שם רק שנים נמי הוא רבים דלא חשידי. אבל קשה לסמוך ע"ז שנחשב ת"ח שלא לחשדם דאולי לא נחשבו בעיני ההמון. וגם בעוה"ר במדינה זו גם הרבה בע"ב שנחשבו ליודעי ספר יש שהולכין להתפלל בבתי כנסיות שלהם, שלכן יש לחוש אף ברבים ואף בבע"ב שנחשבו ליודעי ספר ות"ח, ובפרט באיסור זה שלא ליכנס להתפלל בביהכ"נ של קאנסערוואטיוון שאינו מפורש וקל בעיני העם. ועיין בגליון מהרש"א שם שבקל מלאו אפשר חיישינן אף ברבים, ואף שהמג"א סובר להיתר גם באיסור קבלנות בדבר שהוא של רבים דלא חשידי אף שהוא רק איסור דרבנן, הוא רק באיסורי שבת דחמירי לאינשי, ולכן אין להתיר מטעם שהן רבים. וגם הא אף להאופן שמותר ברבים הביא הש"ך ]יו"ד[ בס"ק כ"ז מר' ירוחם שמכוער הדבר להם.
אבל כיון שהוא בזמן שאין הולכין לשם להתפלל, וגם ידוע שיש שם אולם לעשות משתאות וסעודות לחתונות ליכא חשדא ואין לאסור, דהוא כהא דתנן בע"ז דף י"א שבזמן שיכול להלך בהדרך למקום אחר מותר אף שהוא דרך לעיר שמתקבצין שם ליום איד שלהן לע"ז, ואיתא ברמ"א ]יו"ד[ סימן קמ"ט סעיף ב' דבזמן שאין העכו"ם מתקבצין שם לתרפותן מותר ליכנס שם אף אם אין דרך עובר למקום אחר, שלכן בהאולם ששייך לאסור רק מטעם ההלוך בהדרך ודאי לא שייך לאסור דהא הדרך הוא גם להאולם, אבל אף ליכנס להחופה שתהיה בביהכ"נ נמי אין לאסור לשיטה זו דברמ"א כיון שאינו בזמן שמתקבצין שם לתפלה. ולכן אף שכתב שם הרמ"א שי"א דבכל ענין אסור אם אין דרך עובר בו למק"א, מסתבר שרק בע"ז יש לחוש לשיטת הי"א משום חומר דע"ז אבל הכא יש לסמוך על שיטה ראשונה דאולי לא פליג כלל באיסורים אחרים, וגם נראה שמה שפליג הי"א הוא רק בחצר של הע"ז כדאיתא בטור בשם הרשב"א שהוא בעל שיטה זו שאין הולכין שם לשום ענין אחר ורק לדבר שלא מצוי ולא ידוע לאחרים כהא דלדבר עם אחד שם, אבל אם היה דבר היתר קבוע שם בהחצר גם הרשב"א מודה שמותר דמ"ש מדרך עובר באותו החצר למק"א שמתיר, והכא הרי החופה הוא דבר היתר ואינו בזמן התפלה והוא דבר ידוע שעושין שם חופות אין לאסור כה"ג גם להרשב"א אף בחצר של ע"ז וכ"ש בזה שהוא איסור אחר.
ולכן לדינא אין לאסור מלילך למשתה וסעודת החתונה שתהיה בהאולם, וכן אין לאסור אף ליכנס להחופה שתהיה בביהכ"נ שלהם. ואף שבביהכ"נ כשר הא יש שאוסרין מלעשות שם חופה משום קדושת ביהכ"נ, אבל בביהכ"נ זה שלא מתנהגין בו כדיני התורה אין בו שום קדושה ויש לעשות שם חופה לכו"ע.
מ"מ מן הראוי להתרחק מביהכ"נ שלהם ביותר ובפרט לאדם חשוב שלמדין ממנו ויש לחוש שיטעו אחדים לומר דגם האדם חשוב מקרב אותם ואת ביהכ"נ שלהם. אבל מכיון שאינו דבר איסור אלא זהירות להרחקה יתירא ולחשש טעות רחוק אם יש צורך גדול לפי דעתו יכול גם האדם חשוב להקל. ולכן אם כתר"ה סובר שיש בזה צורך והוא רק מקרה בעלמא, הרי הוא על אתר ויודע שלא יבא מזה לטעות ודאי יכול לעשות כמו שסובר ואין לפקפק על הוראתו. ידידו מברכו בכוח"ט, משה פיינשטיין.
<h2>שו''ת חלק או''ח ג סימן לא</h2>
בדבר טיפ רעקארדער ובדבר צמוקין המחופין בשאָקאָלאַד י"ט טבת תשל"ב. מע"כ ידידי הרה"ג מהר"ר אפרים גרינבלאט שליט"א.
ובדבר הצימוקין המחופין בשאָקאָלאַד מה נחשב העיקר, הנה כעי"ז הוא ]או''ח[ בסי' קס"ח סעיף ח' ונשנה בסימן רי"ב סעיף ב' במרקחת שנותנין על רקיקים דקים הוו הרקיקין טפלין, אך שם פי' המג"א ס"ק כ"ג שעושים הרקיקין שלא יטנפו הידים מהמרקחת שלא שייך זה בצמוקין המחופין דהנגיעה הוא בהשאָקאָלאַד, וגם שם כשהמרקחת הוא על דובשנין תלינן שכוונתו הוא גם לאכול הדובשנין כדכתב המג"א בסק"ה ולהמחצה"ש מברך על שתיהם ולהמ"ב בסימן קס"ח ס"ק מ"ה מברך על הדובשנין שהם העיקר עיי"ש, ולכאורה דמי זה לדובשנין שגם הצמוקין הוא דבר טוב בפני עצמן אבל הא ודאי רוצה גם בהשאָקאָלאַד מצד עצמו, וצריך לברך על שניהם, וכיון שמחופין הא אינו יכול לברך תחלה על הצמוקין ויצטרך לכוין כשמברך שהכל על השאָקאָלאַד שלא לצאת בו על הצמוקין, ואם יש לו גם צמוקין שאינם מחופין או שאר מין העץ יברך על הצמוקין תחלה או על שאר מין העץ ואח"כ יברך על השאָקאָלאַד שהכל.
ובדבר טֵייפ רעֶקאָרדעֶר שיש שם שמות, הנה כבר כתבתי שאיסור ברור אין על המחיקה כי אין שם אותיות אבל אולי אין למחוק שנראה לעלמא כמחיקת השם, אבל ע"י גרם יש ודאי להתיר כי אף להנוב"ת סימן י"ז שאוסר גרמא שלא למצוה משמע שם דהוא רק מדרבנן ולכן הכא דליכא מחיקה בעצם כי אין שם אותיות ורק שנראה כמחיקה אין לאסור ע"י גרמא.
<h2>שו''ת חלק או''ח ג סימן לב</h2>
בשיעור לקביעות סעודה לפת הבאה בכיסנין לברך המוציא וברהמ"ז עש"ק ור"ח אלול תשכ"ה. להנ"ל.
ובדבר שיעור לקביעות סעודה לברך המוציא ובהמ"ז על פת הבאה בכיסנין ודאי ראה כתר"ה במ"ב סימן קס"ח ס"ק כ"ד שיש סוברין דהוא כמו לענין עירוב שהוא ג' ביצים לסעודה ולי"א הוא ד' ביצים בסימן שס"ח סעיף ג', וכמה אחרונים והגר"א מכללם חולקין דהוא כשיעור סעודה קבועה בערב ובקר, ובעה"ש סעיף ט"ז כתב שהוא חצי שיעור חלה. אבל א"א לומר כן דשום אדם אינו אוכל ליטרא וחצי לחם לסעודה, אלא להגר"א ודעימיה הוא השיעור כאכילת אדם בינוני בכל מדינה ומדינה שעומדין שיש מדינות שאוכלין מעט ויש שאוכלין הרבה, וגם בזקנים הוא כפי מדת אכילת זקן בינוני ובנערים בני י"ג וי"ד הם כבינוני מנער דשנים אלו כדאיתא בבאור הלכה. ולכתחלה יש להחמיר כשיעור ד' ביצים כדאיתא במ"ב שם, וטעמו דלא מחמיר כשיעור ג' ביצים הוא מכיון דיותר נוטה כדעת הגר"א ודעימיה לכן אף שמן הראוי להחמיר לכתחלה גם כהסוברין דהוא כשיעור סעודה דעירוב, סגי להחמיר רק כהסוברים ד' ביצים.
אבל כאשר במדינה זו מברכת השי"ת רגילין לאכול הרבה דברים בסעודה וממעטין ממילא באכילת לחם והמג"א בס"ק י"ג כתב שהקביעות סעודה אם אכל עם בשר ודברים אחרים הוא כשיעור הפת כשאוכלין עם בשר ודברים אחרים, נמצא שבמדינה זו הוא שיעור קטן להרבה אנשים עוד פחות מג' ביצים, ולכן צריך ליזהר בחתונה כשאינו רוצה ליטול ידיו ולאכול פת כדי שלא יצטרך לחכות עד גמר כל הסעודה בשביל זימון שלפעמים נמשכת זמן רב אבל רוצים לאכול מה שיהיה שם משאר המינים, שלא יאכל המיני קייקס דיש עלייהו תוריתא דנהמא, דאם יאכל אף מעט קייק הוא לפעמים כשיעור פת שאוכל בסעודה שלמג"א נחשב קביעות סעודה. ואף שבעה"ש סעיף י"ז מסיק דצריכין לשער בפת בלבד, לא מסתבר זה דהרי גם בדורות הקודמים אכלו בהסעודות בשר וכמה מיני ליפתן והיתה שביעתם גם בצרוף כל המינים ולא אכלו מן הלחם לבד כדי שביעה. ולכן במדינה זו שמצד ריבוי המינים אוכלין רק מעט לחם אין לו לאכול מקייקס רק פחות מהפת שרגיל לאכול בסעודה שאוכל בשר ומינים אחרים וכשקשה לו לשער לא יאכל קייק אז.
במה שנמצא בספר קב הישר ליטול לאכילה יד שמאל תחלה אם יש לחוש לזה לנוהגים ע"פ הסוד.
והנה ליטול ידיו לאכילה מפורש במג"א ר"ס קנ"ח שצריך ליטול יד ימין תחלה, וכן איתא גם בסדור הריעב"צ ולא הביא כלל שע"פ הקבלה צריך שמאל תחלה כדרכו שמביא גם עניני קבלה ועניני סוד בסדורו, וכן הוא בסדור הגר"א שהביאו ממעשה רב שנוטל יד ימין תחלה. ודברי הזוהר פ' תרומה דמשמע יד שמאל תחלה הא כתב הב"י בסימן ד' לפי' שני כדי שלא יהיה סתירה להזוהר דפ' וישב ופ' מקץ, שהוא רק לומר שנוטל כלי של מים בימינו ונותנו לשמאלו כדי שיריק על יד ימינו, והגר"א שם הביא רק פירוש זה לכן צריך לנהוג כן אף אלו הנוהגין ע"פ הסוד מכיון שהב"י פי' כן גם בזוהר והגר"א הסכים לפירוש זה וגם המג"א סובר כן דהרי ציין ועיין בסימן ד' סעיף ו' שכן כתב המחבר. וקב הישר סובר כפי' א' דהב"י שיש חלוק בין נטילת שחרית לנטילה לאכילה והוא יחיד ואינו מהפוסקים שלכן אין לנהוג כמותו נגד דעת המג"א והגר"א והגריעב"ץ. ידידו ואוהבו מברכו בכוח"ט, משה פיינשטיין.
<h2>שו''ת חלק או''ח ג סימן לג</h2>
בענין יין דקידוש ומיני מזונות שנוהגין הרבה לאכול קודם הסעודה אם יכול לסמוך לכתחלה על בה"מ דאחר הסעודה, וכן בשתה יין בימות החול קודם הסעודה י"ג תמוז תש"ל. מע"כ ידידי הרב הגאון מהר"ר חיים אלעזר פריעדמאן שליט"א.
הנה בדבר אלו הטועמין בשחרית שבת אחר קידוש מיני מזונות ונוטלין תיכף להסעודה אם צריך לברך ברכה אחרונה או בה"מ פוטרתו, יש איזה חלוקים דבפרפרת וכן כיסנין ודאי איתא במ"ב סימן קע"ו סק"ב, דאיכא פלוגתא דלדעה ראשונה באכלן לתענוג או להשביע קצת צריך לברך ברכה אחרונה קודם הסעודה, ולדעה שניה אם דעתו לאכול מיני מזונות גם בתוך הסעודה נחשבת לאכילה אחת ויכול אף לכתחלה לסמוך על בהמ"ז שיברך אחר הסעודה. אך מסיק המ"ב דיצטרך לכוין להדיא בבה"מ לפטור גם מה שאכל מקודם הסעודה. ומדמה זה להא דבאבן העוזר סימן ר"ח סעיף י"ז באכל דייסא אחר הסעודה דהיינו אחר שמשך ידו מן הפת שאז מחוייב לברך לפניו ולאחריו, שמחדש שם דיוצא כשיברך בהמ"ז דעדיף מתמרים, ומש"כ בתר"י בשם רבני צרפת דאין דייסא נפטר בבה"מ הוא בלא נתכוין לפטור הדייסא, שלכן סובר המ"ב דכן הוא במיני מזונות שאכל קודם הסעודה ואכלם גם בתוך הסעודה שסובר דעה שניה דנפטר בבהמ"ז שצריך לכוין לפטור מה שאכל מקודם. ולע"ד לא דמי כלל דהתם כשאכל הדייסא אחר שמשך ידו מהפת הא אין שייך כלל להסעודה, ויש דסברי שאף על פת צריך ליטול ידיו ולברך המוציא, עיין ]או''ח[ בסימן קע"ט, והוי הנידון רק דיפטר בבה"מ שיברך על הפת גם על הדייסא, דאם היה אוכל פת להסוברים דצריך לברך המוציא ולאחר שנטל ידיו לבהמ"ז שלכו"ע להמתירין שיאכל עוד פת הוא דוקא בברכת המוציא, היה נפטר בבה"מ אחד על שתי הסעודות, סובר אבן העוזר שכיון שהדייסא אינו שייך להסעודה וצריך לברך ביחוד עליה אף ששייך שיפטר גם בבה"מ, לא נפטר בבה"מ שמברך על הפת גם על הדייסא אלא כשנתכוין לפוטרה, דל"ד לאכל פת אחר גמר סעודה לכל אחד כדאית לו שנפטר אף בלא כוונה בפירוש דהרי לכתחלה צריך לעשות כן, אבל בדייסא אחר גמר הסעודה לא שייך זה, דהרי דין לכתחלה שלה הוא במעין שלש דוקא כדאיתא בסימן קע"ז סעיף ב' ]או''ח[ והוא אף בדייסא וכה"ג, שלכן אם רוצה לפוטרן בבה"מ כדין הדיעבד צריך כוונה בפירוש ע"ז. וכמפורש זה בלשון אבן העוזר שכתב וכן אם בירך בה"מ ולא כיוון בפירוש לפטור גם הדייסא להדיא אז צריך לברך אחר הדייסא משום דלכתחלה צריך לעשות כתיקון חז"ל, וכדהביא ראיה מברכת שהכל דאף דעל כולם אם בירך שהכל יצא הוא דוקא בנתכוין בפירוש מאחר שלכתחלה אין לעשות כן. וא"כ הכא דאכל קודם הסעודה שלדעה שניה כשאכל ממנו גם בתוך הסעודה נחשבת לאכילה אחת, ויכול מטעם זה אף לכתחלה לסמוך על בה"מ שיברך אחר אכילתו על הפת אין טעם להצריך שיכוין בפירוש. וצ"ע כוונת המ"ב בהדמיון להא דאבן העוזר, רק לחומרא בעלמא מדמה להצריך לכוין בפירוש אבל בדיעבד גם המ"ב יסבור שיצא אף בבירך סתמא אף שבהדייסא דאחר הסעודה גם לא יצא אף בדיעבד כשלא נתכוין בפירוש גם על הדייסא לאהעו"ז.
ואם הוא באופן שעל המין כיסנין שיאכל בתוך הסעודה יצטרך לברך עליהם, ואוכל גם קודם הסעודה מין כיסנין ויפטור מברכה ראשונה גם מה שיאכל ממנו בתוך הסעודה, מסיק המ"ב שלכו"ע נפטרין הכל בבהמ"ז, וכוונתו אף לדעה ראשונה שלא פליג אדעה שניה אלא כשמה שאוכל בתוך הסעודה לא צריך לכלום למה שאכל קודם הסעודה דהם נפטרו בברכת הפת, דדעה שניה סובר שבזה לבד שאכל ממנו קודם אכילה ובתוך האכילה נחשבו כאכילה אחת השייך כולו להסעודה, ודעה ראשונה סובר שבזה לבד אין להם שייכות זל"ז ולכן מה שאכל קודם הסעודה לא שייך להאכילה שבהסעודה שלכן צריך לכתחלה לברך ברכת מעין שלש קודם הסעודה, אבל כשהאכילה שבתוך הסעודה הוצרך להאכילה שקודם הסעודה נחשב אכילה אחת ונחשבו בשביל אלו שאכל בתוך הסעודה גם אלו שאכל קודם הסעודה שהם שייכין להסעודה. ואף שלא ברור כל כך בסברא אלא כשכל אכילתו קודם הסעודה היתה כדי לפטור את מה שיאכל בתוך הסעודה, דנמצא דמה שאכל קודם הסעודה היה אך ורק בשביל האכילה דבתוך הסעודה הוא ודאי שייך להסעודה, אבל כשאכילתו היתה לרצון האכילה אז קודם הסעודה רק שממילא נפטרו גם אותם שיאכל בתוך הסעודה אין בזה טעם כל כך להחשיב גם אלו שקודם הסעודה ששייך להסעודה. אבל מ"מ מסתימת הדברים משמע שאף בכה"ג סובר המ"ב שנפטרין הכל בבה"מ, וגם אף לסמוך לכתחלה על בהמ"ז.
אך למש"כ המ"ב דבלא בירך עד אחר שבירך בהמ"ז נפטר בבה"מ גם לדעה ראשונה, משום דדייסא וכל מיני מזונות עדיפי מתמרים כהאחרונים שהסכימו לדינא שלא כהמחבר ]או''ח[ בסימן ר"ח סעיף י"ז כדכתב שם בס"ק ע"ה, הרי נמצא בהכרח שאם יצטרך לברך על מה שיאכל מהכיסנין בתוך הסעודה אין לו לברך ברכה אחרונה קודם הסעודה כדי שלא לגרום ברכה שאינה צריכה למה שיאכל בתוך הסעודה, ובפרט אם הם דברים שהם במחלוקת אם מברכין עליהם בתוך הסעודה, שלא יוכל לאוכלם כלל כשיברך ברכה אחרונה על מה שאכל קודם הסעודה, ונמצא שהנידון הוא רק דלאחר הסעודה ואכילת הכיסנין שבתוכה יברך לדעה ראשונה ברכה אחרונה תחלה ואח"כ יברך בה"מ, סובר המ"ב שפיר דזה גופיה שאינו יכול לברך ברכה אחרונה אלא עד אחר הסעודה עושה שהוא שייך להסעודה ויכול לסמוך לכתחלה על בה"מ, אף שבאכל דייסא אחר הסעודה משמע מאהעו"ז דלכתחלה יברך ברכה אחרונה קודם בהמ"ז ורק בדיעבד כשנתכוין לפטור גם הדייסא נפטר, מ"מ באכל קודם הסעודה ולא היה יכול לברך קודם כדי שיוכל לאכול הכיסנין בתוך הסעודה בלא ברכה יכול לסמוך לכתחלה על בהמ"ז.
ובאכל לעקאך וקיכלאך קודם הסעודה שברוב הפעמים הם המינים שאוכלין אחר קידוש, כתב המ"ב שם דנכון יותר שאף לדעה ראשונה לא יברך עליהם ברכה אחרונה קודם הסעודה אלא יפטרנו בבה"מ אף שלא יאכל כלום ממנו בתוך הסעודה, מטעם דכתב בבאור הלכה דסובר דרק מדין ספק נותנין עליהם דין פת כיסנין ורק מספק נפטר במעין שלש, לכן טוב יותר לכו"ע לסמוך ליפטר בבה"מ. אבל לכאורה הספק שכתב הב"י ]או''ח[ בסימן קס"ח אינו אלא על עיסה שנילושה במעט דבש ומעט תבלין כמפורש בב"י, שזה הא פסק הרמ"א שם בסעיף ז' שהוא פת גמור אבל כשיש בהם הרבה דבש ומיני מתיקה שקורין לעקאך שכתב הרמ"א שזהו פת בכיסנין הוא בדין ודאי ולא ספק, וכן משמע בט"ז שם ]או''ח סי' קס"ח[ סק"ז ובהגר"א, והט"ז כתב על מש"כ הב"ח בשם מהרש"ל דגם על לעקאך אין לברך במ"מ, אא"כ התבלין והדבש עיקר מקמח מעט הם דברי יחיד, וא"כ הם ודאי פת כיסנין. אך אולי ראה המ"ב לחוש גם למהרש"ל דלא כהטורי זהב מחמת שהב"ח הביא עוד אחרונים שהחמירו בזה. אבל מיני הקייקס שבמדינתנו ודאי גם למהרש"ל והב"ח ודעימייהו יודו שהם ודאי כיסנין, דהרי הצוקער והביצים והשמן הוא כמעט מרובה מן הקמח, שלכן הם בדין כיסנין ודאי שלהמ"ב איכא שני דעות באם אכל מהם גם בתוך הסעודה ולא הכריע, וכשלא יאכל תוך הסעודה סובר המ"ב שלכו"ע יברך ברכה אחרונה קודם הסעודה, ובאם צריך במה שיאכל תוך הסעודה ליפטר בהברכה שבירך על מה שאכל קודם הסעודה סובר המ"ב שלכו"ע לא יברך ברכה אחרונה אלא יכוין לפטור אותם בבה"מ, ולמה שכתבתי אין צורך לכוין בפירוש אבל ראוי להחמיר כדכתב המ"ב. ובדיעבד סובר המ"ב שאף שלא אכל מהם בתוך הסעודה נפטר בבה"מ, אבל בזה צריך להחמיר שיכוין בפירוש לפטור מה שאכל מהקייקס אחר הקידוש קודם הסעודה מאחר שלכתחלה היה צריך לברך ברכה אחרונה קודם הסעודה, לסברת המ"ב בשעה"צ סימן ר"ח אות ע"ה דלאהעו"ז שצריך לכוין בפירוש על הדייסא שאכל אחר הסעודה כ"ש שצריך לכוין בפירוש על מה שאכל קודם הסעודה עיי"ש.
אבל לסברתו הא הקשה בשעה"צ שם מהר"ן פ' ערבי פסחים שאיירי בדייסא שאכל קודם הסעודה, שהרי קאי על בעה"מ שאיירי לענין השתי כוסות יין בליל פסח ששותין קודם הסעודה שבה"מ פוטר אותן, וע"ז כתב הר"ן שלא אמרו הגאונים שברכת שלש פוטרת מעין שלש אלא בדברים של מזון כדייסא וחביץ קידרא, הרי סובר הר"ן שבה"מ פוטר הדייסא שלפני הסעודה והוא אף בסתמא עיי"ש שנשאר בשביל קושיא זו צ"ע לדינא. ולכאורה הכ"ש לא מובן דאפשר לא דמי דמה שאכל אחר שמשך ידו מן הפת שלענין המציאות ג"כ לא שייך מה שאכל אז להסעודה דאף כשיאכל פת אחר זה נמי הוא סעודה אחרת, והנידון הוא רק ליפטר בבה"מ אחד על שני הדברים שבזה כיון שלכתחלה הוא דין דעל דייסא צריך ברכה מעין שלש לא נפטר בסתמא בבה"מ שאינו כהתקנה, אבל בדייסא שלפני המזון והיה דעתו לאכול אח"כ כהא דב' הכוסות של פסח דקודם הסעודה, דבפת כה"ג באם עבר ואכל פת קודם הסעודה בשוגג ואף במזיד ואח"כ נטל ידיו ובירך המוציא על פת אחר, הרי ודאי לענין המציאות הוי הפת שאכל קודם הנטילה וברכת המוציא ג"כ מאותה הסעודה וכשיברך בה"מ לא יתחשב שבה"מ אחד פטר שתי סעודות, אלא שפטר סעודה אחת, דהא ודאי סעודה אחת הם מתחלת אכילתו אף מה שאכל קודם הנטילה והמוציא, וא"כ הרי דייסא שאכל נמי יש להחשיב לענין המציאות התחלת אכילתו מהדייסא שאכלה קודם הנטילה והמוציא וזה היה בהיתר גמור, לכן נהי שמצד חשיבות אכילה דאותה סעודה לפטור מברכות על מה שיאכל באמצע הסעודה הוא רק מברכת המוציא ומצד זה יש לו לכתחלה לברך ברכה אחרונה קודם הסעודה, עכ"פ לענין דיעבד מאחר שיוצאין על דייסא גם בבה"מ, נפטר בבה"מ שעל הפת גם על הדייסא אף בסתמא דהא הבה"מ הוא ברכה על מה שאכל בהסעודה לא רק על הפת, וגם דייסא זו שאכל קודם הנטילה וברכת המוציא הרי היא בכלל אכילתו בסעודה זו מאחר שלענין המציאות גם הדייסא הוא מהאכילה דסעודה זו, וא"כ לא קשה מהר"ן על אבהעו"ז ושניהם הוא כדינא.
אך יש להקשות לא מצד הכ"ש שזה אדרבה תמוה איזה כ"ש הוא וצ"ע בכוונת המ"ב בהכ"ש, אלא מהראיה דברכת שהכל שהביא אהעו"ז דזה שייך לכל מקום שרק בדיעבד יוצאין שיש להצריך כוונה בפירוש לצאת במה שרק בדיעבד יוצאין, אבל אפשר דשאני ברכת שהכל שליכא צרוף מצד הדברים שאכל למה שיאכל, אבל בדברים שכבר אכלם להשביע בכל מידי דזיין הוא שייך לענין זה, וגם יותר מזה איכא צרוף להו מצד החיוב לברך שכבר נתחייב מאחר שהוא ברכה אחר האכילה שלא כתחלת האכילה שליכא הכרח לאוכלם ולברך עליהם, עדיף מברכת שהכל ולא הביא הראיה אלא לרוחא דמילתא. ולפי זה אפשר אין צורך לכוין לצאת בפירוש, אבל יש להחמיר לכוין לצאת עכ"פ כיון שסובר כן המ"ב אבל הוא חומרא בעלמא לא מעצם הדין.
ובמחלוקת שתי הדעות שבמ"ב לא הכריע אך בשעה"צ אות ה' נוטה לדעה ראשונה שצריך לברך ברכה אחרונה, אף שהכ"ש שכתב אינו מובן למה שכתבתי מ"מ לדינא יש עכ"פ לברך ברכה אחרונה קודם הסעודה לכתחלה כמו שנוטה בשעה"צ, דכיון דליכא בזה משום ברכה יתירה שאינה צריכה עדיף לן להחמיר לברך ברכה אחרונה לצאת דעה הראשונה. ונמצא שלדינא הוא כדכתב כתר"ה אף שלא פשוט כל כך.
ובאם אכל פרפראות להמשיך הלב לאכילה ולפתוח הבני מעים, מסיק המ"ב שם ]או''ח סי' קע"ו[ דאין לברך עליהם ברכה אחרונה דהם שייכין להסעודה ונפטרין בבה"מ, ודלא כהד"מ שכתב דדברי הרא"ש הם דוקא כשבאין לאחר המוציא. ופלא שבשעה"צ ]או''ח סי' קע"ו[ אות ט' שכתב שיש הרבה חולקין על הרא"ש אף לענין יין דגריר ומחמת זה כתב שטוב לכתחלה ליזהר לאכול פחות מכזית, לא הזכיר הא דהד"מ שאף להרא"ש צריך לברך ברכה אחרונה.
ודברי הד"מ תמוהין מאד. ומה שרוצה כתר"ה לומר דמה שאיירי הרא"ש על דברי הרי"ף שהם הכוסות דפסח ששותין במקום הסעודה, דאף כוס של הגדה הוא במקום הסעודה דהא הגדה אומרים במקום שהמצות מונחין, שלכן נחשבים מהסעודה, וכוונת הד"מ הוא שיין בימי החול ששתה קודם הסעודה וכן הפרפראות שג"כ סובר הרא"ש דנפטרין בבה"מ הוא דוקא כשבאו אחר המוציא, פשוט שאין לומר כן דהא הרא"ש כתב אף על שנפטר על ב' הכוסות שבפסח בבה"מ, שהוא כיון שבא לפתוח בני מעים ולהמשיך אדם לתאות אכילה, הרי מצד זה שהם כוס של קידוש וכוס של הגדה שצריכין להיות במקום סעודה סובר שלא היו נפטרין בבה"מ, אלא משום שפותחין בני מעים וממשיכין אדם לתאות אכילה נפטרין, ואף שלא באו בשביל זה דהא באו רק למצוה דחייבו רבנן לשתות ד' כוסות בפסח, מ"מ כיון ששתיה זו עושה לפתוח בני מעים אף שלא נתכוין בשתייתו לזה בכלל הסעודה הן. וכמפורש זה בק"נ ]פסחים פ"י[ סימן ד' אות ס' שכתב על כוס יין של קידוש והבדלה כשהוא קודם המזון דא"צ לברך ברכה אחרונה דבה"מ פוטרתן דהוא משום שטובים לפתוח בני מעים, ומסיק והכא נמי אע"פ שאינו שותה להנאתו דהא כוס של חובה הוא, היינו דהוקשה לו הא אינו שותה בשביל התועלת לפתיחת בני מעים לאכילה אלא רק לחובה דקידוש והבדלה, ומתרץ מ"מ איהו מילתיה דידיה עביד, היינו דאף שלא נתכוין לזה מ"מ כיון שעכ"פ היין דידיה עביד שפותח בני מעים הם בכלל הסעודה, הרי מפורש בק"נ שליכא מעלה בזה שהוא כוס של קידוש אלא רק משום דאיהו דידיה עביד לפתוח בני מעים. ואף שאפשר שרק בכוס של הבדלה שנמי כתב הרא"ש דנפטר בבה"מ הוקשה להק"נ משום דא"צ במקום סעודה, לא משמע כן מדלא כתב בפירוש שרק על כוס הבדלה הוא מקשה, אלא ודאי שבשביל שצריך הקידוש להיות במקום סעודה לא היה נפטר בבה"מ אלא משום דמועיל לפתוח בני מעים דלכן היתה הקושיא גם על כוס של קידוש כמו על של הבדלה ותירץ על תרוייהו משום דעכ"פ היין דידיה עביד שפותח הבני מעים.
אבל אף שהק"נ סובר דגם בהבדלה נפטר בבה"מ לכתחלה אף כשאין לו יין לתוך הסעודה ודייק כן מלשון הרא"ש בסוף סימן ד' עיי"ש, מ"מ הטור מחלק להרא"ש בין קידוש להבדלה, דבסוף סימן ער"ב ]או''ח[ הביא מהרא"ש שנפטר מברכה אחרונה דעל כוס של קידוש בבה"מ אף שלא יהיה לו יין לתוך הסעודה ולבה"מ, מטעם דהיין בא להמשיך האדם לתאות המאכל, ובסימן רצ"ט ]או''ח[ בכוס של הבדלה כתב שדוקא כשיהיה לו יין בתוך המזון פוטר בברכת בפה"ג שעל כוס הבדלה גם את היין שבתוך המזון ואז א"צ לברך ברכה אחרונה על כוס דהבדלה, אבל כשלא יהיה לו יין לתוך המזון אפילו לסברת א"א ז"ל גבי קידוש שא"צ לברך אחריו הבדלה שאני שאינה צורך סעודה, ואף שבקידוש שנפטר בבה"מ כתב גם הטור בעצמו כמו שמפורש בלשון הרא"ש דהוא משום דממשיך לתאות המאכל, סובר הטור דהרא"ש מצריך תרתי טעמי גם הא דקידוש הוא דוקא במקום סעודה, ואף שלשון וכ"ש בכוס של קידוש שהוא צורך סעודה שכתב הטור לא משמע שהוא עוד טעם ומצריך תרתי אלא שמצד זה איכא כ"ש, ידעינן ממה שכתב ]או''ח[ בסימן רצ"ט דכוונתו היה לדוקא שבעי תרתי שלכן הבדלה שאינה צורך סעודה אינו פוטר. ואף שברא"ש עצמו לא מצינו חלוק בין קידוש להבדלה כדסובר הק"נ, סובר הטור מסברת עצמו או ששמע בפירוש מאביו הרא"ש שהבדלה שאני, ואולי מפרש כן ברא"ש סוף סימן ד' מש"כ וגם א"צ לברך ברכה אחרונה על מה ששתה קאי אהא דאיירי שם דיש לו יין לתוך הסעודה, ולא חש לדיוק הק"נ. ואף שלענין קידוש דנקט בהדי הבדלה גם הטור סובר כהק"נ, יפרש דעכ"פ בסוף סימן ד' לא נקט הרא"ש דין זה אף בקידוש אלא הדין דשתה יין גם בתוך המזון, ומה שיודע הטור שבקידוש נפטר להרא"ש גם כשלא היה לו יין בתוך המזון הוא מסוף סימן כ"ד ששם כתב הרא"ש בפירוש אף כשאין לו יין לתוך המזון.
אבל הא יקשה איך אפשר לומר דבאין לו יין לתוך הסעודה מצריך הרא"ש תרתי דיהיה שייך להסעודה מצד שממשיך האדם לתאות אכילה, ושיהיה השתיה חיוב להאכילה, דהא אין זה אלא בקידוש והא כתב הרא"ש דאף בשתיית יין בחול קודם הסעודה נמי סובר דנפטר בבה"מ דהרי כתב ]פסחים פ"י[ בסימן כ"ד גם בפרפראות בהדי יין שבאין לגרר ולהמשיך לסעודה בכלל הסעודה הן ונפטרין בבה"מ, ובפרפראות ליכא אלא טעם דממשיך לאכילה דהא ליכא שום חיוב לאוכלם אף בשבת קודם האכילה, אלמא דטעם זה לבד סגי ליפטר בבה"מ, וא"כ גם היין שכתב שם בהדייהו נמי הוא שתיה בעלמא גם בחול שנפטרין בבה"מ אף כשאין לו יין לתוך המזון.
איברא דהטור ]או''ח[ בסימן קע"ד לא כתב דין זה דהרא"ש באכילת פרפראות ושתיית יין לפני הסעודה שנפטר בבה"מ מטעם דבאין להמשיך לאכילה, שלכן אולי השמיט משום שלא סבר לדינא כאביו הרא"ש, אף שלא מצוי דבר כזה שלא יסבור כאביו הרא"ש, וגם לא יזכיר שיטתו כלל, ואפשר שלא היתה בגירסתו כגון פרפראות אלא יין לבד שלכן פי' דקאי על יין קידוש, ומפרש שאף שלא נקט הרא"ש אלא הטעם דממשיך לאכילה, הוא רק לצירוף להטעם שהקידוש צריך להיות במקום סעודה. וקצת משמע מזה שגם בקיצור פסקי הרא"ש לא הזכיר זה אלא כתב רק שהרא"ש סובר דאין לברך על שני הכוסות הראשונים ברכה אחרונה, שהם כוס קידוש וכוס הגדה שצריכין להיות במקום הסעודה, ואם היתה בגירסתו פרפראות ויין היה לו לכתוב גם דין זה, אבל הא גם הדין שאם היה לו יין לתוך המזון שנפטר מברכה אחרונה נמי לא הזכיר הטור ]או''ח[ בסימן קע"ד אף שדין זה הא פסק הטור ]או''ח[ בסימן רצ"ט בהבדלה ומסתמא הוא גם בשתיית יין דחול כשיש לו יין לשתות בתוך המזון, דלבד שלא מסתבר לחלק והוא עוד כ"ש לשתיית יין דחול דהוא רק להמשיך האכילה, הרי ברא"ש ]פסחים פ"י[ סימן ד' מפורש יין קידוש והבדלה על שלחנו או בשאר פעמים כשמברך על היין לפני המזון ואפילו בחול ודעתו לשתות יין בתוך הסעודה שעל כולהו מסיק וגם א"צ לברך ברכה אחרונה. איברא דבקצור פסקי הרא"ש גם בזה שינה מכפי הנאמר ברא"ש, שהוא כתב תחלה דין יין קידוש וכן אם הבדיל על שלחנו שפוטרין היין של תוך המזון שא"צ לברך עליו בפה"ג וגם א"צ לברך ברכה אחרונה על מה ששתה, ואח"כ נקט ואפילו בחול אם שתה יין קודם המזון ובירך עליו א"צ לברך על היין שבתוך המזון. ודין השני שא"צ לברך ברכה אחרונה על היין ששתה קודם הזמן לא נקט ביין דחול, אף שהרא"ש שם נקט גם דין יין שבחול יחד עם יין קידוש ויין הבדלה בדין הראשון שפוטרין יין שבתוך המזון מברכת בפה"ג ועלייהו מסיק שא"צ גם לברך ברכה אחרונה, ושינה בקיצור פסקי הרא"ש מלשון הרא"ש, והוא ג"כ בעל הטורים, שלכן בכוונה נקט כן מפני שהטור סובר לדינא שרק יין הבדלה נפטר מברכה אחרונה כשהיה לו יין לשתות בתוך המזון, ולא שתיית יין דבחול שאף שפוטר ג"כ היין שבתוך המזון לא נפטר בבה"מ, והיה להטור איזה טעם בזה אף שלא ידוע לנו ולא מובן לכאורה.
עכ"פ על הטור כפי הכתוב בספרו ליכא להקשות, אבל המחבר שהוא פסק ]או''ח[ בסימן קע"ד סעיף ו' דאף על היין שלפני המזון בחול אין לברך ברכה אחרונה ואפילו לא היה לו יין בתוך המזון, והוא מטעם דבא לפתוח בני מעים להמשיך לתאות המאכל כדכתב הב"י מהרא"ש, הרי לא מצריך תרתי, ומ"מ סובר בהבדלה כהטור ]או''ח[ בסימן רצ"ט סעיף ח' והוא משום דמצריך תרתי שהוא כסתירה לכאורה.
וצריך לומר דטעם המחבר דסובר כקושית הק"נ, דכיון דאין כוונתו לשתותו בשביל פתיחת הבני מעים והמשכת האכילה אלא למצות קידוש והבדלה ליכא טעם זה, דלא סבר כתירוצו מחמת דעכ"פ היין דידיה עביד משום שמסתבר לו שאזלינן בתר כוונתו, ולכן אף שבשתיית יין בחול קודם הסעודה פסק כהרא"ש לא פסק בהבדלה כהרא"ש, ובקידוש פסק כהרא"ש לדינא אבל לא מטעמיה אלא מטעם האחר דשייך להסעודה מצד הדין דבעינן במקום סעודה. והרא"ש נמי לא מצריך תרתי אלא דטעם שהקידוש צריך להיות במקום סעודה אינו סובר כלל, כמו דלא סברי טעם זה הרי"ף והתוספות ]פסחים[ דף ק' ד"ה ידי יין, ואף רב האי גאון והגאונים שחולקין על הרי"ף שהביא בעה"מ אינו מטעם שקידוש נחשב מהסעודה, אלא הגאונים לבעה"מ הוא משום דבה"מ פוטר לעולם ברכה אחרונה דמעין שלש דיין, והר"ן חולק על בעה"מ וסובר שהגאונים אפשר לא פליגי כלל, ואם פליגי הוא מטעם אחר דברכת מעין שלש שיברך אחר כוס אחרון יפטור גם כוסות שלפני המזון מטעם שאין לנו הפסק שיהא קובע ברכה לאחריו, וגם בעה"מ מודה שלרב האי גאון הוא משום דמעין שלש דעל כוס האחרון פוטר, אך בעה"מ כתב כיון דחד מושב הוא וליכא נמלך, והר"ן כתב דאפילו נמלך קובע ברכה לפניו ולא לאחריו, עכ"פ סברא זו דהוכרח לעשות קידוש במקום סעודה לא סבירא להו בין להרי"ף ובין להחולקין עליו ולכן גם הרא"ש לא סבר זה, וטעם הגאונים לבעה"מ ורב האי גאון נמי אינו סובר, אבל חידש טעם עצמו שהוא משום דמועילין להמשיך האכילה, וסובר כתירוץ הק"נ שאף שהוא לא נתכוין לזה מ"מ מאחר דהיין עביד דידיה נמי הוא מהסעודה. והמחבר סובר כקושית הק"נ אבל סובר שגם בשביל הדין דקידוש צריך להיות במקום סעודה הוא טעם שיפטר בבה"מ, כהטור שהזכיר סברא זו אף שהוא נגד גדולי הראשונים, אולי מפני שהטור הוא בתרא, ואף שגם הטור לא כתב בקידוש מפני טעם זה בלבד ואדרבה העיקר הא כתב מטעם שממשיך המאכל, מ"מ המחבר עצמו לא סבר כהטור בזה. ועיין במג"א סימן רצ"ט ס"ק י"א שכתב ואע"ג דבסימן קע"ד סעיף ו' כתב דאפילו לא הי"ל יין תוך המזון א"צ ברכה שאני הכא שאין היין בא לצורך אכילה אלא לצורך מצוה, והיא הקושיא שהקשתי שרק על המחבר קשה זה, וגם התירוץ הוא כדכתבתי שהיא כקושית הק"נ שכיון שלא בא אלא לצורך מצוה ליכא טעם ההוא, אך לא האריך המג"א לכתוב ששיטת המחבר הוא שיטת עצמו דלא כגדולי הראשונים וגם לא כהטור, וגם כתב דל"ד לקידוש בסוף סימן ער"ב דקידוש צורך סעודה ולא הזכיר שאיכא תרתי טעמי, דהא מטעם דכתב דכיון שהוא לצורך מצוה ליכא טעם ההוא. אך מש"כ כנ"ל לדעת הטור לא מובן דהוא רק לדעת המחבר ולא להטור.
ועיי"ש במג"א שהקשה שהרא"ש אינו סובר כהטור מהא דבסימן כ"ד ]פסחים פ"י[ כתב הרא"ש שביין אם איתא דטעון ברכה לאחריו כשאין לו יין בתוך המזון א"כ כשיש לו יין בתוך המזון יצטרך לברך אחר יין שלפני המזון קודם בה"מ, ולכאורה היה לו יותר להקשות מהדינים ממש שהרא"ש אינו סובר כהטור, ואולי כדי שלא יהיה מקום לומר דלא היתה בגירסתו ברא"ש כגירסתנו וכדכתבתי לעיל הקשה מזה שלהרא"ש הא אין לחלק בין יש לו יין לתוך המזון לאין לו, שמזה חזינן שגירסא שלנו ברא"ש נכונה.
עכ"פ אף אם נימא כהטור להרא"ש נמי אין לפרש כהד"מ שהרא"ש איירי לאחר שבירך המוציא, ומוכרחין לומר שהוא טעות מגיה אחד, וכדחזינן דגם הרמ"א סובר כהמחבר שנפטר יין שקודם המזון בבה"מ, דהא לא הגיה כלום בסימן קע"ד סעיף ו' ]או''ח[ ידידו, משה פיינשטיין.
<h2>שו''ת חלק או''ח ג סימן לד</h2>
בפירות חדשים בזמננו במדינתנו שמקיימין אותן כל השנה איך הם לענין ברכת שהחיינו י"ח אלול תשכ"ד. מע"כ ידידי מהר"ר משה יצחק פארקאש שליט"א.
בדבר פירות חדשים בזמננו במדינתנו איך הוא לענין ברכת שהחיינו באשר שכל הפירות מקיימין כל השנה ע"י מכונות שנתחדשו בעזה"י וישנם הרבה כל השנה, שלפשטות לשון המג"א סימן רכ"ה ס"ק י"ד והביאו במ"ב ס"ק י"ח שמחמת שהטמנת פירות הוא רק מיעוטא דמיעוטא לא חיישינן להו ומברכין משמע לכתר"ה שאין לברך כיון שבזמננו הם הרבה מאד. והנה באשר שדברי הרמ"א לפי פי' המג"א הוא מוקשה לכאורה אבאר דברי הרמ"א והמג"א ומזה יתבאר ההלכה בעובדא זו.
הנה באור דברי הרמ"א ]או''ח[ בסימן רכ"ה סעיף ו' שכתב שאין מברכין שהחיינו על ירק חדש דעומד כל השנה בקרקע, שפי' המג"א מחמת שליכא במדינה זו שהיא המדינה שהיה בה גם הרמ"א ירק שגדל כל השנה, שכוונת הרמ"א הוא על ירקות שעומדין בקרקע כהלשון שכתב שהוא שמטמינים אותו בקרקע בבורות ועומד כל ימות השנה והמ"ב הביאו לפירוש שני, לכאורה תמוה איזה שייכות הוא להדין שכתב תחלה דפרי שאין לו זמן קבוע לגידולו אין מברכין עליו שכתב על זה לכן אין מברכין על ירק חדש דעומד כל השנה בקרקע, הא התם ליכא זמן לגידולו שגדל כל השנה ואינו דבר הבא מזמן לזמן, אבל הירקות שגדלין רק פעם אחת בשנה שהוא בא מזמן לזמן מנלן מזה שיפטר משום דמתקיים כל השנה, שאם פטור הוא מטעם אחר שאין לו שמחה והנאה מזה ולענין ברכת שהחיינו בעינן נמי שיהיה לבו שמח מזה.
ועיין במ"ב ]או''ח סי' רכ"ה[ סק"י על מה שמברך אפילו רואהו ביד חברו דעיקרה נתקן על שמחת הלב שמשמח על צמיחת פרי חדש, וכן פי' בס"ק י"ד בבירך על שירזאש שחוזר ומברך כשיאכל גינדאש דאף שכולן מין אחד, מ"מ כשני מינים הם לענין ברכת זמן כי שתי שמחות הן, וגם במג"א ]או''ח סי' רכ"ה[ ס"ק י"א איתא על מה שכתב המחבר שאם בירך על ענבים אינו חוזר לברך כשישתה יין חדש שהוא מטעם שהכל שמחה אחד הוא, ואף שבעצם לא חסר לן טעם על מה שאינו חוזר ומברך דהא הוא יוצא מן הענבים שכבר בירך עליו הוצרך המג"א לזה, מפני שיש סוברין דכיון דעל היין יש בו שמחה יתירה חוזר ומברך לכן כתב דהכל שמחה אחד דכשראה הענבים שמח כבר מזה שיכולים לעשות מהם יין חדש, ואם השמחה אינו מעיקר המחייב בברכה לא היה שייך כלל לידון בזה דודאי לא היה שייך לברך עוד הפעם על היין. אבל מזה שנהגו לברך בשעת אכילה מטעם דמי שאינו נהנה בראייתו רק באכילתו מברך באכילתו, ליכא ראיה משום שאפשר שהוא רק חשיבות להברכה כשאפשר לו גם ליהנות בשעת הברכה, וכדמצינו כעין זה בברכת הלבנה שמחכין עד שיהנו לאורה, עיין בסימן תכ"ו במג"א ס"ק י"ג ובמחצה"ש שם.
אך יש להביא ראיה גם מדין זה, דאם נימא שאין ההנאה עיקר בהחיוב הרי אף מי שלא נהנה בראיה נתחייב תיכף בראייתו ואם יברך יצא, א"כ להר"מ וסמ"ק שהביא המג"א ]או''ח סי' רכ"ה[ בסק"ט שסברי דאם לא בירך בראיה ראשונה אינו יכול שוב לברך לא יוכל לחכות עד האכילה, ומה שאנו מחכים עד האכילה הוא משום דנהגינן כהרמ"א בשם האגור שיכול לברך בראיה שניה, א"כ גם כשלא בירך בשעת אכילה ראשונה יש לו לברך באכילה שניה, ובמג"א משמע שאין לברך על אכילה שניה וכמפורש כן במ"ב ס"ק י"ג. ולכן צריך לומר דכשלא שמח בראיה אינו יוצא כלל כשבירך אז שלכן לאיש כזה אף להר"מ וסמ"ק אינו כלום מה שראה קודם כי פעם הראשון שחייב הוא האכילה שלדידהו אם לא בירך בשעת אכילה לא יוכל שוב לברך, וחושש המג"א לשיטתם.
אבל יקשה שהרי אף אלו שנהנים בראיה נוהגים לברך רק בשעת אכילה מטעם לא פלוג כדכתב במחצית השקל, ואיך מחכים על אכילה הא להר"מ וסמ"ק שחושש להו המג"א לא יוכלו לברך, ועיין ]סי' רכה[ במ"ב ס"ק י"ג שמזה מוכיח כהרמ"א שיכול לברך בראיה שניה דלא כהר"מ וסמ"ק, וציין בשעה"צ שהוא ראיית הגר"א בשם מהרי"ל, וא"כ הרי מוכרח מזה דאף כשאכל ולא בירך דיוכל לברך על אכילה שניה כדהביא באמת כן בשעה"צ אות ט"ו בשם מהרי"ל, ויקשה איך כתב המ"ב בעצמו שאין לברך באכילה שניה. ויותר תימה שבשעה"צ כ' לכאורה משמע מזה דלענין אכילה לכו"ע אם לא בירך פעם ראשונה אינו מברך בשניה, והא אדרבה מוכרח מזה להיפוך שצריך לברך גם באכילה שניה כדסובר מהרי"ל. וצריך לומר דכיון שהנאה הוא ג"כ עיקר בהחיוב לכן אף שנהנה קצת גם מהראיה יודו הר"מ וסמ"ק שיכול לחכות עד האכילה כיון דיתרון השמחה הוא ג"כ מצד שאוכל פרי חדש, וכדחזינן שמצד יתרון שמחה יש שסברי שלא יצא על מה שבירך על הענבים כשישתה היין החדש, והחולקים שאין חוזר ומברך הוא מטעם שכתב המג"א שנחשב כהיתה לו שמחה זו בעת שראה הענבים, ולכן אף שלענין ראיה ואכילה כשנהנה גם בראיה ובירך לכו"ע אינו חוזר ומברך באכילה, הוא משום דעכ"פ הוא אותו הפרי עצמו בלא שום שינוי ולא שייך לברך שני פעמים על אותו הפרי עצמו, אבל כשלא בירך בראיה משום שרצה לחכות על שמחה הגדולה אצלו אין לפוטרו אף להר"מ וסמ"ק שאין להחשיב ככבר אזלא ממנו עיקר שמחתו כיון דעיקר שמחתו יהיה מזה בעת שיאכל. וא"כ אפשר שרק אם יכול לברך על ראיה שניה ג"כ בלא אכילה פליגי דלהר"מ וסמ"ק אינו מברך כיון ששמחה זו דראיה מפרי חדש כבר אזלא, והרמ"א בשם האגור סובר דכיון דעדיין לא אכל שיהיה לו עוד שמחה מזה לא אזלא לגמרי אף שמחה זו דראיה וגם הראיה מזכירהו שיהיה עוד שמחה מזה שלכן יכול לברך גם על ראיה שניה בלא אכילה. וזה אולי סובר המג"א ולכן בלא בירך גם באכילה ראשונה סובר שמודה הרמ"א שלא יברך שוב באכילה שניה דכבר אזלא ממנו גם שמחה דאכילה.
ומש"כ המ"ב ]סי' רכה[ על מה שיכול לברך בראיה שניה דהרי נהגינן דאין מברכין עד שעת אכילה אף שראה כמה פעמים מקודם, צריך לפרש שאינו לראיה על הדין ממש דא"כ גם על אכילה שניה יתחייב, אלא הוא להוכיח דעדיין לא אזלא השמחה לכו"ע אף להר"מ וסמ"ק, שהרי לא היו נוהגין כן שהוא רק למעלה כדי שיהיה לו יותר הנאה בשעת הברכה או משום לא פלוג אם היה זה שלא כהר"מ וסמ"ק, ולכן כיון שלא אזלא השמחה סובר הרמ"א בשם האגור מסברא שלכן יכול לברך גם בראיה שניה שלא בשעת אכילה. ולפי זה שפיר משמע דאחר שאכל ולא בירך שוב אינו מברך כדכתב המ"ב בשעה"צ, ומהרי"ל סובר שמזה שמחכין עד אכילה ראיה שנוהגין העולם דלא כהר"מ וסמ"ק ולא אמרינן כלל שאזלא השמחה ולכן מחייב אף באכילה שניה.
והנה להמג"א אפשר לומר דסובר דהוא דבר קשה לאמוד אם יש להאדם שמחה בראיה על שישנם בעולם פירות החדשים, או ששמחתו בהראיה הוא רק מחמת שיאכל מזה אף אם יאכל אחר זמן ששמחה כזו דראיה הוא שמחת האכילה שיהיה לו ע"י שישנם הפירות בעולם ואם היה יודע שלא יזדמן לו לאכול מהם לא היה שמח מזה, ומטעם זה נהגו לחכות עד שיאכלו ממש כיון שזהו ההנאה וליכא שוב שום ספק, ולפי זה הוא רק למעלה בעלמא לכתחלה כי שמחת האכילה אית לו גם בהראיה ולא מצוי שלא יאכל מהם שיחוש לזה. ודין דהר"מ וסמ"ק דלא יברך בראיה שניה הוא ג"כ ספק דהרי הרמ"א בשם האגור חולק עליהם. ולכן בלא בירך בראיה ראשונה שאיכא תרי ספקי לחיוב דאף להר"מ וסמ"ק אם שמחתו בהראיה הוא בשביל שיאכל מהם אחר זמן יכול לברך גם בראיה שניה דשמחה דאכילה לא אזלא כל זמן שלא אכל, ואף אם שמחתו בהראיה הוא על הראיה בעצמה שיש הפירות בעולם שלהר"מ וסמ"ק אין לברך בראיה שניה שאזלא כבר שמחה זו, איכא ספק שמא הלכה כהרמ"א בשם האגור שליכא דין זה, לכן חייב לברך בזה כהרמ"א בשם האגור אף בראיה שניה בלא אכילה כשרוצה, ורק שנהגו בשעת אכילה. ובאם כבר אכל ולא בירך שליכא אלא חד ספק דמחלוקת הר"מ והסמ"ק עם הרמ"א והאגור הכריע מספק שלא לברך שוב דספק ברכות להקל. אבל להמ"ב א"א לומר כן דלא היה שייך להביא ראיה להרמ"א מהא דנהגו בשעת אכילה ולא היה שייך לומר דמשמע דלכו"ע אינו מברך על אכילה שניה, ולכן אליבא דהמ"ב צריך לפרש כדלעיל.
עכ"פ חזינן דהשמחה הוא עיקר בהחיוב דברכה, דאם הוא רק משום דהוא בא מזמן לזמן לא היה שייך לפוטרו בשביל שראה פעם אחת. ואפילו בשביל אכילה פעם אחת, דכל זמן שנחשב עדיין פרי חדש לא היה שייך לפוטרו כמו ברגל דמברך כל היום כשלא בירך בתחלת הלילה דיו"ט. ונמצא שאיכא טעם על מה שאין מברכין על הירקות שמתקיימין כל השנה ע"י הטמנה בבורות, אבל לא שייך זה להא דאין לו זמן קבוע לגידולו שהוא משום שלא בא מזמן לזמן. ובדוחק אפשר לפרש דפרי שאין לו זמן קבוע לגידולו אינו שגדל תמיד כהא דגינות שבבית השלחין במקומות החמים שעושין פירות תדיר כדאיתא בב"ב דף כ"ח, אלא שאינו גדל יותר מפעם אחת בשנה, אבל אין קבוע הזמן, שיש שזורעין אותו בימות החמה ויש שזורעין אותו בימות הגשמים, ופרי כזה יש להחשיבו בא מזמן לזמן ומה שאין מברכין עליו הוא משום דמצוי הוא בכל השנה משום דאין זמן קבוע לגידולו שלכן הרבה זורעין אותו בימה"ח והרבה ביה"ג ואיכא ממילא כל השנה והוי פטורו משום שאינו שמח בהם, ושפיר כתב ע"ז הרמ"א לכן אין מברכין גם על ירק חדש שמטמינים אותו בבורות וישנו ג"כ כל השנה ואינו שמח, אבל לא משמע כן דהא המג"א הביא לשון הב"י בשם הר' מנוח שהוא דין זה שנקט הרמ"א בלשון אין לו זמן קבוע ומפורש שהוא עשב ופרי שיכולין להתקיים לפעמים כל השנה וכן הביא ממהרי"ו, וא"כ לא שייך לזה דין ירק שמטמינים אותו בבורות כדהקשתי.
ולכן הנכון לע"ד דאין הטעם משום שליכא שמחה מכיון שאיכא כל השנה מהם, דודאי שמחה גדולה ביותר הוא בזה שהשי"ת עשה שנצמחו פירות חדשים שבשביל זה יהיו פירות בעולם גם בשנה הבאה. וראיה גדולה לזה ממה שהביא המג"א שם ]סי' רכ"ה[ דשל"ה כתב דאין מברכין על לחם חדש דאין ניכר בין חדש לישן, ופי' במ"ב שם דלכן יטעו ויבואו לידי ברכה לבטלה, ומהאי טעמא כתב המג"א דמברכין על הריפות שעושין מדגן חדש שניכרין היטב שהם חדשים, שתמוה מאד הא לחם וריפות איתא כל השנה ולמה סובר השל"ה שמדינא היו מברכין רק מצד גזירת טעות אין מברכין שלכן בריפות פוסק המג"א שמברכין, ובשלמא על השל"ה יש לתרץ דפליג על הרמ"א במה שפוטר בשביל שמטמינים בבורות כל השנה ולכן גם בירק חדש כתב טעם זה דאין ניכר ויבואו לטעות, אבל במג"א משמע שלא פליג על הרמ"א, וא"כ איך סובר דמברכין על הריפות הא איתנהו כל השנה וליכא שמחה, ואין לומר משום דטעם ריפות חדשים הוא חביב לאינשי יותר דהא מפורש במ"ב שבמור וקציעה חולק משום דלא מינכר בטעמו אין יתרון להם, ולא שייך שהמג"א יסבור דניכרין בהטעם ושהוא טעם חביב יותר דלא שייך לפלוגי בזה. ולכן צריך לומר דסובר המג"א דחסרון שמחה ליכא בזה שישנם כל השנה כיון דאם לא היו נצמחים פירות החדשים לא יהיו שאין לך שמחה גדולה מזו, ולכן בלא חשש טעות כתב שפיר השל"ה דצריך לברך על לחם חדש אף שישנו כל השנה ומהאי טעמא פוסק המג"א לברך על הריפות אף שאין להם טעם אחר משאר לחם וריפות משום דאף באותו טעם עצמו איכא שמחה גדולה שהשי"ת נתן פירות חדשים, וכיון שהוא דבר הבא מזמן לזמן מברך.
אבל חידש הרמ"א שכמו שפרי הגדל בכל השנה אין מברכין עליו משום דלא נתקן אלא בדבר הבא מזמן לזמן, כמו כן אף שהגידול הוא רק במקצת השנה אבל דרך כל העולם הוא להטמינם בבורות ומתקיימין כל ימות השנה נחשב מעשה האדם שמטמינים בבורות ג"כ מהגידול דעל אופן זה נגדלו מהקרקע עבור כל השנה שהקיום יגמר ע"י מעשה הטמנה בבורות שעושין בנ"א. וכדמצינו שאיכא פירות שלא מתבשלין על האילן ונגמרה בשולן ע"י מעשה בנ"א כהא דחותלות של תמרים בשבת דף קמ"ו ומצד זה נחשבו כקליפות אגוזים שנעשו בידי שמים שליכא איסור בקריעתן ושבירתן וחתיכתן כדאיתא ]או''ח[ בסימן שי"ד סעיף ח', וכעין זה הוא הטמנת בנ"א בבורות לקיימם לכל השנה אשר נצמחו לצורך זה אשר בנ"א משלימין מה שהאילן והארץ היו צריכין לעשות בפרי זו מאחר שהוא פרי שמטרת גדולו הוא שיהיה לכל השנה, ולכן יש לפרי זו החשיבות כפרי שגדל כל השנה שאין מברכין עליו משום שאינו מזמן לזמן. ומטעם זה ליכא בלחם וריפות שלקיומם אין צורך לעשות שום דבר, שלא שייך לומר שהם כגדלים בכל השנה כיון דאין מתקלקלין ומתקיימים בלא שום מעשה לכן שפיר נחשב בא מזמן לזמן שיש להצריך לברך ורק משום גזירה אין מברכין דשמא יבואו לטעות משום שלא ניכר בין חדש לישן שגזירה זו ליכא בריפות שניכרין היטב שהם חדשים לכן סובר המג"א שמברכין אף שבפרי שמטמינין אותו בבורות סובר שאין מברכין וליכא סתירה בדבריו ולא בדברי המ"ב. והריעב"ץ במור וקציעה שחולק על השל"ה ומג"א וסובר דאחרי שאין מינכר בטעמן אין יתרון להם ואין מברכין עליהם סובר דבעי שיהיה לו שמחה מההתחדשות שזה ליכא.
ולכן אמינא שלהרמ"א והמג"א שייך לפטור רק פרי כזה דערד עפל ]תפוחי אדמה[ שכתב במשנה ברורה שהוא המין הנקרא בכאן פאטייטאס שהוא מעיקרי מיני מזון, ובמדינות שבאנו משם היה ממש עיקר המזון לרובא דרובא, שלכן ודאי תכלית והכרח גידולו שעשה השי"ת הוא שיהיה מזון לכל השנה ובראו באופן שבנ"א ישלימו הקיום וכן הוא הירק של הרמ"א, שלכן היה קל לכל אדם ובכל הדורות לקיימם באופן פשוט דהטמנה בבורות, שייך להחשיבו שההטמנה הוא נמי מן הגידול ונחשב פרי שגדל כל השנה אבל אותן הפירות כתפוחים וכדומה שאינם מעיקרי מזון ונבראו להתענג בהם ולהרבה דברים מועילים אבל אינם הכרחיים כדפי' הטור ]או''ח[ בסימן ר"ז בבאור ברכת בורא נפשות הובא בט"ז ובמ"ב שם, שלכן אין לנו הכרח לומר שתכלית והכרח גידולו הוא שיהיה לכל השנה, וכדחזינן שלא נקל הדבר אף עתה לסתם בנ"א שיוכלו לקיימם, וכל הדורות עד עתה בזמננו לא יכלו לקיימם והיו הפירות רק לזמן קצר, וא"כ אף עתה הוא כן מעצם הבריאה, ולכן אף שהשי"ת נתן חכמה בזמננו שידעו עצה לקיים גם פירות אלו אין להחשיב מעשה האדם אלו שיתחשבו נמי מן הגידול, ולכן הוא פרי הבא מזמן לזמן שיש לברך להרמ"א והמג"א. ומש"כ המג"א בטעם פירות שרק מיעוטא דמיעוטא מטמינין אותן כוונתו בהטמנה פשוטה שנקל לכל אדם שאם היו כולן מטמינים היה נחשב שהוא מן הגידול ותכליתו היה לכך, אבל כיון שרק מיעוטא דמיעוטא הטמינו או יכלו להטמין שלא יתקלקלו חזינן שאין תכליתו לכל השנה.
אך לסברת המור וקציעה שאם אין יתרון להאדם בההתחדשות אין לברך, גם בפירות אלו אין לברך. אבל יותר מסתבר היה לברך כפ"מ שבארתי והמו"ק לא נחית לדעתם לכן פליג. מ"מ למעשה אולי יש למעט בברכות כדכתב המ"ב ובפרט בברכת שהחיינו על פרי חדש שהוא רשות כדאיתא במג"א סק"ו. אבל מ"מ כיון שיותר נוטה לברך לכן בליל ב' דר"ה יכול ליקח פרי שלא טעם עדיין מהחדשים ולברך זמן. ידידו מברכו בכוח"ט, משה פיינשטיין.
<h2>שו''ת חלק או''ח ג סימן לה</h2>
בקבלנות לבנין בית ט' סיון תשכ"ח. מע"כ הנכבד מו"ה ר' נסים משען שליט"א.
הנה בדבר מע"כ שהוא שותף יחד עם עוד ששה אנשים לבנות בית דירה לשבעתם ומסרו לקבלן יהודי והתנו עמו שבשבת לא יבנו אבל סמכו עליו שיקיים מה שהתנו עמו אף רק בעל פה שלכן לא כתבו תנאי זה בהקאָנטראַקט ]בחוזה[ והקבלן הוא רשע ובונה בשבת ע"י פועלים נכרים שכירי יום ומיחו בו ולא ציית מה לו לעשות, כי לשלם להקבלן בעד יום השבת בעד כל הפועלים אף שלא יעבדו דבזה היה מתרצה, אי אפשר לפניו כי רק עוד אחד יש שומר שבת וחמשה מהשותפין לא ירצו להפסיד אפילו פרוטה אחת כי לא איכפת להו בהאיסור, ולמכור חלקו לנכרי א"א בלא הפסד גדול משום דנכרים לא ירצו לדור בבית שכל השכנים יהודים.
והנה אם היה גם הקבלן נכרי איתא מחלוקת בין רבותינו הראשונים במקום שנוהגין לבנות רק בקבלנות אף להחולקין ]על[ ר"ת דתוספות ע"ז דף כ"א משום דיש לחוש שיאמרו דעושה בשכירי יום, דלהר' יצחק בתוספות שכתב בטעם החלוק משדה משום שבבנין בית רגילין לשכור מדי יום ביומו יש להתיר, ואף לפירוש הט"ז ]או''ח[ סימן רמ"ד סק"ב דכוונת חלוקם דבשדה איכא ב' דרכים להתיר אריסות וקבלנות ובבנין בית איכא רק חד צד להיתר נמי הוא מטעם שאיכא רובא להתירא, כדפי' בלב"ש ולכן הוא רק במקומות שעושין באופן שני הדרכים אבל במקום שידוע שכמעט כל הבונים הוא ע"י קבלן יש להתיר, וכ"ש להרא"ש שם שכתב דהאיסור בבתים הוא משום דרוב בנין בתים ע"י שכירי יום נינהו שיש להתיר במקום שהרוב הוא ע"י קבלן, אבל הר"ן שם כתב דכל קבולת אסור דכיון דהבעלים נוטלים כל הפירות מיחזי להו לאינשי כשכיר יום ואסור אף שדה וכ"ש בבית שלדידיה יש לאסור אף כשכל בני העיר בונין ע"י קבלן, ולשון המחבר שכתב שהאיסור הוא מפני שהרואין אין יודעין שקצץ ויאמרו שפלוני שכר הנכרי לעשות בו מלאכה בשבת משמע שהוא כהר"י בתוספות והרא"ש שבמקום שכולם ואולי גם רובם בונים ע"י קבלן מותר וכיון שהרמ"א לא הגיה כלום משמע שגם הוא פסק כן והטעם פשוט, מאחר שהרמב"ם והתוספות והרא"ש מתירין יש לפסוק כמוהם נגד הר"ן אף באיסור תורה וכ"ש שהוא מחלוקת באיסור דרבנן. וזה נראה בטעם הנוב"ק או''ח סימן י"ב שמתיר במקום שכולן ואף רובן בונין ע"י קבלן ולא חש לשיטת הר"ן, ומה שלא התיר אלא בחוה"מ הוא משום חשש דאורחים הבאים לשם שאין יודעין מנהג העיר ובמקומם הדרך לבנות בשכירי יום שבשבת ויו"ט חוששין גם לחשדא דאורחים ובחוה"מ שאין איסורו חמור אין חוששין לאורחים כדכתב המג"א בסק"ג דבשביעית הקלו שלא לחוש לעוברים ושבים שהוא מטעם שאיסורו לא חמור כשבת ויו"ט עיי"ש, וזה לא שייך במדינות אלו שבכל מדינתנו וכל מדינות הסמוכות בונין רק ע"י קבלן, שלכן לא שייך במדינות אלו גם חשש אורחים, וגם בנוב"י שם מפורש שהחשש דאורחים הוא שברוב העולם דרך לבנות בשכירי יום שמשמע שאם רוב העולם ג"כ הוא בקבלנות לא היה אוסר אף בשבת ויו"ט בשביל חשש אורחים ממיעוט מקומות שבונין ע"י שכירי יום, ובדור זה כמדומה שגם ביוראפ ובכרכים דכל העולם שנמצאים שם רובא דרובא של היהודים בונין ע"י קבלן, ואף אם אינו כן הא בכל מדינות אמעריקא שמשם באים רובא דרובא דאורחים בונין כמעט כולם ע"י קבלן ובשביל אולי יש מיעוט אורחים גם ממקומות שבונים ע"י שכירי יום הרי אין לחוש כמו שאינו חושש הנוב"י באם היה דרך רוב מקומות ע"י קבלן לאורחים ממיעוט המקומות שע"י שכירי יום, וא"כ היה שייך להתיר להנוב"י ע"י קבלן במדינות אלו אף בשבת ויו"ט.
ופלא על המ"ב בבאור הלכה ]סי' רמ"ד[ שתמה על הנו"ב שלא חש לשיטת הר"ן והביא עוד חמש שיטות שסוברין כהר"ן, שלא קשה כלום דהא הוא ספק דרבנן שהוא לקולא ובפרט שבמספר השיטות שהביא בבאור הלכה שם אף בלא דעת המחבר והרמ"א הם שוין והמתירין הם הפוסקים המכריעין ביותר להוראה כדבריהם שהם הרמב"ם והתוספות והרא"ש והתו"י והרמב"ן והריטב"א שאף בדיני התורה היה לן להכריע כמותם וכ"ש בדרבנן ונוסף לזה הרי המחבר והרמ"א הכריעו כן להלכה ודאי אין שייך אף להחמיר נגד הכרעתם בדינא דרבנן. ובכלל השיטות שכתב המ"ב שסוברין לאיסור אינם ברורים דהג"א בספ"א דשבת הרי כתב זה בשם הר"י אשר בתוספות מפורש שהוא מחמת שרגילות בשכירי יום ולא מסתבר שיכתוב בשם הר"י דלא כדכתבו התוספות בשמו ומוכרחין לומר דלא נקט כל דבריו ואף שהזכיר היתר דאריסות אין הכרח לומר דרק היתר זה אלא משום דהיתר דאריסות הוא בכל מקום והיתר דקבלנות הוא רק במקום שנוהגין ע"י קבלן לא נקט זה, ואף התוספות בשבת לא הזכירו כל דבריו דהוא הטעם שיש לחוש שיאמרו שכירי יום נינהו שהוא דוקא משום הרגילות בשכירי יום ולכן גם בהג"א שם לא הזכיר זה. וכן שיטת בעה"מ מו"ק ג"כ לא ברור איך הוא סובר ולעומת זה המרדכי בע"ז והאו"ז כתבו כהר"י.
אבל ודאי דלכתחלה יש להחמיר במדינותינו שבעוה"ר מזלזלין באיסורי שבת שלא לבנות אף ע"י קבלן עכו"ם כשיטת הר"ן ודעימיה, אבל בדיעבד שמע"כ התנה שלא יבנה בשבת ואף שהתנה רק בע"פ מכיון שחשבו שיש להאמינו מסתמא היה לכם טעם שיש להאמינו ואח"כ אינו רוצה לקיים אין מע"כ מחוייב להפסיד ממון ויהיה רשאי לדור בו אבל אחרי שיעברו ימי חול נגדם שיהיה בכדי שיעשו. ובאמת שיטת הט"ז ]סי' רמ"ד[ סק"ד בסופו שאף בלא התנו שעבר ממש על האיסור דקבלנות מותר לדור שם בשביל שיטת ר"ת שמתיר בקבלנות בכל מקום וכן הוא במג"א סק"י בשם הב"ח, וא"כ כל שכן במדינותינו לרוב הראשונים ובעלי הש"ע שמותר שאין להחמיר בדיעבד ובפרט שגם התנה שלא יבנה בשבת. זהו בקבלן נכרי ואף שהפועלים הם שכירי יום אינו כלום מאחר דבעל הבית אין לו עסק עמהם כדאיתא בבאור הלכה שם בסופו.
אבל בעובדא זו הרי הקבלן הוא ישראל שאסור לכו"ע ליתן לקבלן ישראל חשוד לבנות ע"י שכירי יום בשבת, אבל מסתבר דמצד איסור שבת שעליו הרי גם בקבלן ישראל חשוד לא עבר בעה"ב כיון שאין הפועלים שכורים לו ואין המלאכה שלו ואין יודע כלל מעסק הפועלים, ורק החומר בישראל הוא מדין לפני עור, ובהתנה והבטיח שלא יבנה בשבת אפשר לא עבר שוב אלפנ"ע מאחר דלא היה להו לחשוב שיעבור על תנאו כפי שהחזיקוהו שיש להאמינו שהיה ודאי טעם להאמינו וכהא דלפני דלפני לא מפקדינן שבע"ז דף כ"א שפירושו לכולי האי לא חיישינן עיי"ש ברש"י ותוספות ואף אם נימא שעבר אלפנ"ע שהו"ל לאסוקי אדעתיה שיעבור על תנאו נמי לא מצינו שאסור בדיעבד מלדור שם בשביל לפנ"ע, ואם היה נשכר אצל אחרים שגם בלא בית שלהם היה עושה האיסור הרי ליכא לפנ"ע ממש אלא האיסור שכתבו התוספות שבת ריש דף ג' שמדרבנן אסור משום שחייב להפרישו מאיסור שהש"ך יו"ד סימן קנ"א סק"ו סובר שבישראל מומר במזיד ליכא איסור זה והדגמ"ר הסכים לו ולהמג"א סימן שמ"ז סק"ד אסור ולכן למעשה נראה ברור שאין חיוב למע"כ ולהשני השומר שבת למכור ורשאין לדור שם כי אף שהוא עבד בשכירי יום הרי רק לו אסור ולאחרים מותר בכדי שיעשו.
והנני ידידו מוקירו ובזכות שמירת שבת יתברך מן השמים בכל הטוב והשלום. משה פיינשטיין.
<h2>שו''ת חלק או''ח ג סימן לו</h2>
בענין שותפות עם ישראל מומר לחלל שבת כשיש לו צורך כדי שלא להיות פועל אצל אחרים ח' שבט תשכ"ט. מע"כ ידידי הרה"ג מהר"י נפתלי עהרענבערג, שליט"א.
הנה בדבר בן תורה אחד אשר פרנסתו הוא ממה שעובד אצל פירמעס שונות במלאכת ראיית חשבונות שקורין סערטיפייד פאבליק אקונטאנט, והציע לו אחד שאינו שומר שבת אשר יש לו פירמע בעצמו שיקח אותו לשותף, ובעוד איזה זמן רוצה להתפטר מעסקיו מצד זקנתו וישאר הפירמע עם כל הלקוחות שיש שם לבן תורה זה. וכתר"ה ראה מה שכתבתי באגרות משה או''ח סימן צ"א שהתרתי לשומר שבת לעשות שותפות עם אינו שומר שבת רק לימות החול וימי שבת ויו"ט לא יהיו שייכים לו כלל, וגם דוקא כשהאינו שומר שבת א"צ להשומר שבת כלל דיכול לנהל העסק בעצמו או שיש הרבה שירצו להיות עמו שותפים, כדי שהוא לא יגרום להשותף לחלל שבת, ותנאי זה הוא גם בעובדא זו אבל ספיקת כתר"ה הוא משום ששם התרתי למי שדחיקא ליה שעתה ובעובדא זו יש לו פרנסה.
והנה מה שעתה פרנסתו ע"י שהוא שכיר ופועל להפירמעס ומעתה יעבוד לעצמו נראה שהוא צורך גדול להאדם, שהרי בגמרא נחשב עובד אצל אחרים כמו עבד, ומטעם זה אמר רב שפועל יכול לחזור בו אפילו בחצי היום, ומשמע מתוספות ב"מ דף י' שאם לא היה יכול לחזור בו היה אסור להשכיר עצמו אף לחד יומא, דהא כתבו לחדוש שמותר להשכיר עצמו מטעם זה דיכול לחזור בו. ועיין במרדכי פ' האומנין סימן שמ"ו שלא כתב בטעם ע"ע שאסור משום שאינו יכול לחזור בו אלא דדוקא ע"ע שאינו יוצא קודם זמנו אלא בשטר שחרור, שלפ"ז אפשר דאף שלא היה יכול לחזור בו נמי לא היה אסור להשכיר עצמו לפועל כיון שא"צ שטר שחרור משום שאין גופו קנוי והרב יכול למחול, ונמצא שפליג על התוס' ואף שגם התוספות כתבו גם הא דאינו יוצא קודם זמנו אלא בשטר, הוא דק לעוד טעם לאיסור בע"ע דבחד טעם סגי לאיסור, דאם אף היה יכול לחזור בו אם לא היה יוצא קודם זמנו אלא בשטר אף שהיה יכול לכופו בב"ד להוציאו בשטר היה נמי אסור להשכיר עצמו, אבל המרדכי שכתב רק הטעם דע"ע אינו יוצא קודם זמנו אלא בשטר משמע דבזה לבד תלוי דאם לא היה צריך שטר שחרור אף שלא היה יכול לחזור בו נמי היה מותר, דמאחר דאין גופו קנוי אינו בחשיבות עבד אלא בחשיבות שכיר, ולדידיה ליכא איסור אף ליותר מג' שנים דהא עבד הוא לשש שנים ומ"מ הוצרך למינקט הטעם דאסור למכור עצמו מטעם דאינו יוצא בלא שטר שחרור. ומה שפועל יכול לחזור בו לדידיה הוא מק"ו דע"ע דעבד איסורא כדכתב שם וכל קולי דע"ע יש לשכיר מק"ו דע"ע דעבד איסורא, וביותר באור הוא בתשובות מיימוניות לספר קנין סימן ל"א עיי"ש, משום דבשביל להתיר להשכיר עצמו גם כשלא היה יכול לחזור בו נמי לא היה עובר. ועיין בהגמ"ר סימן תנ"ט שתירץ בענין אחר לגמרי דתלוי בשמא דלמכור עצמו לעבד אסור ולהשכיר עצמו לפועל שהוא בשם שכיר מותר, וכתב שם דעד ג' שנים הוא בשם שכיר כדכתיב בקרא דע"ע, כי משנה שכר שכיר ובישעיה שלש שנים כימי שכיר, ובטעם שיכול לחזור בו נמי כתב דילפינן בק"ו מעבד עיי"ש. ואית לן בפועל ג' שיטות, שיטת התוספות דאף ליום אחד היה אסור להשכיר עצמו אם לא היה יכול לחזור בו, ואף אם היה יכול לחזור בו אם היה צריך שטר שחרור היה אסור, ושיטת המרדכי דכיון שא"צ שטר שחרור מותר להשכיר עצמו אפילו לכמה שנים וטעם שיכול לחזור בו אינו כלום, ולתרווייהו אין חלוק בין זמן קצר לזמן גדול, ושיטת הגמ"ר דאינו תלוי לא בחזרה ולא במה שצריך שטר אלא דלעבד שהוא ליותר משלש אסור ולשכיר שהוא לא יותר מג' שנים מותר אף אם לא יוכל לחזור בו. והרמ"א פסק בסימן של"ג סעיף ג' כהגמ"ר.
ועין בהגר"א ס"ק י"ב שכתב על הרמ"א ובמרדכי חולק ע"ז, וכן כתבו בתוד"ה כי בדף י' ]ב"מ[ שמשמע לכאורה ששוין לדינא, ופשוט שהמרדכי והתוספות דף י' פליגי כדלעיל אך שתרוייהו חולקין על הרמ"א, אבל לתוספות אסור כשאין יכול לחזור אף ליום אחד ומותר כשיכול לחזור אף לכמה שנים ולהמרדכי ליכא שום איסור לפועל אף לכמה שנים אף כשלא יכול לחזור בו כדלעיל. ואולי גם כוונת הגר"א הוא רק לענין שתרווייהו פליגי על הרמ"א דלא מחלקי בזמן שני השכירות אף שפליגי בגווני אחריני כל אחד בשיטה אחרת.
עכ"פ לתוספות שמחשבי לעבד אף בזמן קצר כשנשכר לאופן שלא יוכל לחזור שלכן אם נשכר בקאנטראקט לאיזה זמן שבדיני המדינה אינו יכול לחזור הרי הוא בחשיבות עבד שודאי הוא צורך גדול כשישיג להיות בעלים לעצמו, ואף אם נשכר באופן שיכול לחזור בו שליכא האיסור, מ"מ זה גופא שהוא ענין עבדות בעצם ולהגמ"ר והרמ"א כשיהיה נשכר לג' שנים יהיה גם אסור שנמצא שאיכא עכ"פ נידון בענין חשיבות עבדות שודאי הוא ניחא לכל אדם שיהיה בעלים לעצמו. ואף שלא יהיה לבדו אלא עם שותף שלדעת הב"י בחו"מ סימן קע"ו סעיף כ"ג נמי יש לכל אחד מהם דין פועל מצד השעבוד לחברו, מ"מ באלו השותפין ששניהם מתעסקין בהעסק רבו החולקין עליו, עיין בב"ח ובסמ"ע ס"ק מ"ד, ואף להב"י ודאי מודה שעדיף מפועל, ובפרט בעובדא זו שרק לעת עתה הוא שותף אבל אחרי זמן קצר יעשה ע"י זה בעלים בעצמו בכל הפירמא שודאי הוא צורך גדול.
ולכן יש גם בשביל צורך זה להקל להכנס בשותפות עם האינו שומר שבת באופן שכתבתי במי שדחיקא ליה שעתא. והטעם שלא רציתי להתיר בכל אופן אף שבאופן זה הרי אין שייך לו כלל מה שהאינו שומר שבת יעבוד גם בשבת, ואיסור דלפנ"ע ואף רק סיוע שאסור מדרבנן ליכא כיון שהאינו שומר שבת אין צריך לו והוא צריך להאינו שומר שבת, הוא מטעם שלא ילמוד ממעשיו דע"י שותפין הדרך להיות מקורבין ביותר. ועיין ברמב"ם פ"ב מדעות ה"ב, שכתב מ"ע להדבק בחכמים ובתלמידיהם כדי ללמוד ממעשי' כענין שנאמר ובו תדבק שפירשו חכמים הדבק בחכמים ותלמידיהם, ומסיק לפיכך צריך אדם להשתדל שישא בת ת"ח וישיא בתו לת"ח ולאכול ולשתות עם ת"ח ולעשות פרקמטיא לת"ח, הרי מפרש שאין הכוונה בזה להנות ת"ח אלא שהוא על עצם ההתחברות אף בעניני החול שהוא אכילה ושתי' ועשיית פרקמטיא לפרנסתו יהיה זה עם ת"ח ודלא כפרש"י בכתובות דף קי"א שהוא להתעסק בממון ת"ח כדי להגיע לידם שכר והם פנויים לעסוק בתורה ע"י אלו, שהרמב"ם אינו רוצה לפרש כן דלא שייך זה לענין המצוה דובו תדבק אלא למצוה אחרת דהחזקת לומדי תורה, אבל המצוה דובו תדבק הוא אף שהת"ח א"צ ליהנות משל אחרים והוא עושה פרקמטיא בעצמו, נאמר במצוה זו שישתדל לעשות מסחר עם ת"ח וכשירצה להשתתף ישתתף עם ת"ח, ומזה משמע שהרחוק מן הרשעים שכתב בה"א הוא שלא לעשות פרקמטיא עמהם וכ"ש הוא שאין לעשות שותפות עמהם דכמו שעם ת"ח מביא זה ללמוד ממעשיהם הרי כשהוא עם רשעים נמי יש לחוש שיביא זה ללמוד ממעשיהם. אבל איסור ממש עכ"פ לא נאמר בזה ובפרט בזה"ז ששרויין אנחנו בין האומות שלכן כשיש לו צורך גדול כמו מי שדחיקא ליה שעתה וכעובדא זו וכדומה יש להתיר לו.
ולחוש שמא האינו שומר שבת יעבוד גם לאלו האנשים שהוא הביא ויהיה גורם ומסייע לחלול שבת, יפה כתב כתר"ה שאין לו לחוש אם התנה שלא יעבוד להם. והנני ידידו מוקירו, משה פיינשטיין.
<h2>שו''ת חלק או''ח ג סימן לז</h2>
באחד שלא התפלל מנחה בע"ש וענה ברכו איך דינו ח' תמוז תשכ"ה. מע"כ בני יקירי הרה"ג מהר"ר דוד שליט"א.
הנה בדבר אחד שלא התפלל מנחה בע"ש וענה ברכו על תפלת הקהל שאיתא ]או''ח[ בסימן רס"ג סעיף ט"ו שאינו יכול להתפלל תפלת חול אלא יתפלל ערבית שתים, לכאורה מדנקט הש"ע אם ענה וקבל שבת עמהם, משמע דוקא כשגם נתכוין לקבל שבת, ואולי גם בסתמא הוא ככוונת כל הקהל שהוא לקבלת שבת. ובפרט ששינה מלשון הגמ"יי ספ"ה משבת שכתוב רק וענה ברכו עם הקהל וכן הוא במרדכי ס"פ במה מדליקין והש"ע הוסיף על לשונם בתיבות וקבל שבת, הרי ודאי הוא פירוש בדבריהם שהוא דוקא בקבל שבת עמהם. ואף שלא אפשר לפרש בסתם דבריהם שנתכוין בפירוש לקבל שבת דהיה להם לפרש זה, אבל יש לפרש דענה סתמא שהוא ממילא קבלה כדעת הקהל, וממעט בזה במי שנתכוין בפירוש שלא לקבל שבת בזה שעונה ברכו שיכול להתפלל מנחה, כי סתירה ליכא לכוונתו בענייתו ברכו כטעם שכתבת שהרי היה מוכרח לענות שלא יהיה ככופר ח"ו. ואין לומר נימא אף בסתמא שאינו מקבל שבת משום שצריך להתפלל עדיין מנחה, דהא אפשר לא ידע שלא יוכל להתפלל מנחה אחר שקבל שבת מאחר שעדיין יום הוא, דהא משמע שזהו החדוש שבדין זה שבהגמ"יי והמרדכי דהא מסקי א"כ כבר עשהו קדש ושוב לא יעשנו חול, אלמא דזהו מה שמחדשי ולא מה שענייתו ברכו עם הקהל אוסרו מלהתפלל מנחה, וא"כ אפשר שהרבה לא ידעי חדוש זה וחושבין שאף אחר קבלת שבת כיון שעדיין יום הוא יכול להתפלל מנחה, ולכן בסתמא הוא כקבל שבת יחד עם הקהל, ואף אם הוא ת"ח שלמד כבר דין זה אפשר שנשכח ממנו לפי שעה, או מצד היסח הדעת לא נתכוין בפירוש שאינו מקבל שבת והוי כסתמא שהוא כקבל שבת, מאחר שודאי ליכא אנן סהדי שלא קבל שבת בסתימתו שהרי הרבה לא ידעי זה, ומש"כ המ"ב ]סי' רס"ג[ בס"ק ס"ב דיתחיל להתפלל מנחה ולא ימתין עד שיענה ברכו דאם יענה שוב לא יוכל להתפלל אח"כ מנחה, הוא מטעם שכתבת דהמתנתו לענות ברכו הוא כניכר שרוצה לקבל שבת וממילא שוב לא תועיל מה שיתכוון שלא לקבל שבת דיהיה כסתירה. ויצא מזה לדינא, דבסתמא שלא נתכוין כלום הוא כקבלת שבת ואינו יכול להתפלל מנחה של חול ואם נתכוין בפירוש שלא לקבל שבת בהברכו שעונה יכול להתפלל מנחה.
ובהחלוק שמנחה דע"ש שצריך היחיד להתפלל אחר שקבלו הקהל שבת צריך לצאת חוץ לביהכ"נ ובחול כשמתפללין הקהל ערבית יכול הוא להתפלל מנחה בביהכ"נ כדאי' במ"ב סי' רל"ו סוף ס"ק י"א, יפה אמרת דהוא משום שבחול הן תפלות שוות ובשבת הן תפלות אחרות. אבל המג"א סימן רל"ו סק"ג משמע שגם בחול סובר שלא יתפלל בביהכ"נ מנחה כיון שהקהל מתפללין ערבית שהוא כסתרי אהדדי, דהא על מה שכתב המג"א דלא מקרי בשעה שהצבור מתפללין בשחרית ומוסף וכ"ש במנחה ומעריב דסתרי אהדדי ציין ועיין בסימן רס"ג סעיף ט"ו ופי' במחצית השקל שהוא להא דאין להתפלל מנחה באותו ביהכ"נ שכבר קבלו הקהל שבת דהוי כסתרי אהדדי, אלמא דמדמה גם מעריב דחול לשבת, אך בחול לא נחשב סתירה בהברכו דהא כתב שאם הקהל הוא אחר ברכו יכול הוא להתפלל מנחה בעוד שהקהל קורין ק"ש וברכותיה ואח"כ יתפלל ערבית עם הצבור, והוא משום דרק בשבת שאיכא ענין קבלה לתוספת שייך שהברכו נחשב לשבת והוי כסתרי, אבל בחול שליכא ענין קבלה לא מיחזי כסתירה בהברכו אלא בהתפלה שהוא ככבר חושבים זה ללילה שלא מענין קבלה. ואף שביו"ד סימן קצ"ו סעיף א' ברמ"א משמע דלהמחמיר' שאינה יכולה לעשות הפסק טהרה אחר שהתפללו הקהל ערבית אף בחול, הוא גם רק אחר ברכו, ואולי הברכו שנקט הרמ"א קאי על שבת דג"כ הוזכר שם, אבל בחול תלוי זה בתפלת מעריב. והדין שכתב המ"ב שמתפלל מנחה עם הצבור וגם שלכתחלה יעשה כן הוא מהפמ"ג דכתב דאם יהיה מנין אחר למעריב או שלא יספיק לגמור מנחה ולהתפלל מעריב עם הצבור ימתין ויתפלל עם הצבור דמ"מ הוא תפלת הצבור, אע"ג שזה מעריב וזה מנחה עיי"ש. ואולי לענין לצאת חוץ לביהכ"נ יודה המג"א שבחול אין צריך, ורק סובר שאין להחמיר למעלה משום שהצבור ג"כ מתפללין אז כיון דהוא כסתרי אהדדי והביא רק ראיה שסתרי אהדדי שהרי בשבת עושה איסור, לכן אין סברא לומר שבחול יהיה זה עוד מעלה דתפלה עם הצבור, והטעם שאין צריך לצאת בחול הוא כטעמך, אביך אוהבך, משה פיינשטיין.
<h2>שו''ת חלק או''ח ג סימן לח</h2>
כשהבעל קבל שבת מבעוד יום איך הוא דין האשה כ"ה שבט תשכ"ג. מע"כ ידידי הרה"ג מוהר"ר דוד הכהן דייטשער, שליט"א.
הנה כשהבעל קבל עליו שבת מבעוד יום אם האשה נמי נאסרה במלאכה, לכאורה פשוט שאינה נגררת אחריו דכמו שאינו יכול לחייבה בנדרים שנדר אף שהוא למיגדר מילתא, ואף באמר בפירוש שאף היא תאסר ותתחייב, כמו כן אינו יכול לאוסרה במלאכה בדין תוספת שבת בקבלתו עליו לא רק בסתמא אלא אף בפירוש שהוא מקבל שבת גם לאסור את אשתו אינו כלום. ואף שקבלת שבת אינו מדין נדר דהא אין על זה לאו ועשה דנדרים, אלא עשה דתוספת שבת להסוברים שהוא מדאורייתא משום דכן הוא דין התוספות שאין לזה שיעור אלא מאחר פלג המנחה מעת שקבל עליו השבת היינו שקראו בשם שבת הוא איסור התוספת, ועיין בשע"ת ]או''ח[ סימן רס"א שכתב בשם חכ"צ שמאחר הקבלה הוא בעשה, מ"מ הא רק בקבל עליו נאסר בדין תוספת ולא שייך לחייב את אשתו בקבלתו.
אך אולי יש מקום לאוסרה במלאכה דלצורך הבעל כגון לבשל עבורו מהדין דוינפש בן אמתך דאיתא ביבמות דף מ"ח דאיירי בעבד ערל שעדיין אין העבד מחוייב במצות מצד עצמו ומותר לו לעשות מלאכה לעצמו אבל במלאכת רבו אסור דהוא דין שעל הרב שלא יעשה מלאכה שלו אף העבד ערל שקנוי לו לעשות מלאכתו. ודין זה אינו מדין אמירה לעכו"ם שבות, דהא אמירה לעכו"ם הוא רק איסור דרבנן ואיסור דוינפש בן אמתך הוא איסור דאורייתא, וא"כ מסתבר שאף שבקבלת שבת קודם שחשכה ליכא איסור שבות דאמירה כדאיתא בש"ע ]או''ח[ סימן רס"ג סעיף י"ז דמי שקבל עליו שבת קודם שחשכה מותר לומר לישראל חברו לעשות לו מלאכה, ופשוט שכ"ש שלומר לעכו"ם מותר ומפורש כן ברמ"א ]או''ח[ סימן רס"א סעיף א', מ"מ העבד ערל הקנוי לו יהיה אסור לעשות מלאכתו אחר שקבל שבת, דרק אמירה למי שלא קנוי לו לעשות מלאכתו שהוא רק מדרבנן מדין אמירה שבות לא גזרו רבנן באיסור תוספת שבת שהוא רק איסור עשה. ואף אם אסור אמירה לעכו"ם גם בכל איסורין דבעיא שלא איפשיטא היא בב"מ דף צ' ולהרא"ש שם איפשיטא לאיסורא, מ"מ אולי כיון שהוא רק זמן קצר או מטעם אחר לא אסרו דהא הקלו גם בביה"ש אף שהוא גם ספק שבת לדבר מצוה או דוחק כדאיתא ]או''ח[ בסימן שמ"ב, לכן לא קשה מה שבתוספת שבת קודם ביה"ש לא אסרו אמירה לעכו"ם.
ואולי בתוספת שבת המוכרח שהוא משהו קודם חיוב שבת יהיה איסור אמירה לעכו"ם אף שהוא רק איסור עשה, ורק היותר מתוספת המוכרח שאין כל אדם שוה בזה לא אסרו אף לזה שקבל עליו דכיון שלאחרים ליכא איסור אף לעצמן לא ראו חכמים צורך לאסור לאלו שקבלו עליהם שבת גם באמירה, ובבין השמשות אף שמדין תוספת המוכרח הוא ספק דשמא הוא עדיין יום והוי התוספת רק המשהו האחרון של סוף ביה"ש והיה לנו לדון באיסור אמירה לעכו"ם שהוא מדרבנן כדין ספק דרבנן לקולא, אבל כיון שכבר קבלו כל ישראל עלייהו כיון דאסירי משום הספק אפשר יש לגזור כיון דעכ"פ עתה שכבר קבלו כל ישראל בהכרח מצד איסור הספק נאסר ממילא לכולהו גם מאיסור ודאי דתוספת שבת דהרי הוכרחו לקבלה ואף שלא קבלו בפה הוא כקבלו בהכרח שלכן יש לאסור גם אמירה לעכו"ם כמו בתוספת המוכרח, לכן חלקו דלדבר הרשות ואינו דבר דוחק אסור ולדבר מצוה או דוחק מותר.
עכ"פ מה שלא אסור מי שקבל שבת לומר לחברו או לעכו"ם שיעשה מלאכתו, הוא משום שהוא רק איסור דרבנן, ולכן עבד ערל הקנוי לו שאסור מדאורייתא מקרא דוינפש בן אמתך יש לאסור שיעשה לו מלאכתו אחר שקבל שבת אף קודם שחשכה. וא"כ גם אשתו שהיא קנויה לו למלאכתו שהאשה עושה לבעלה אף אם הוא מדרבנן עכ"פ כיון שהיא קנויה לו יש לאוסרה לעשות מלאכת צורך הבעל כשקבל הוא שבת אף שהיא לא קבלה עדיין שבת דלא גרעה מעבד הקנוי לו. ואף שיש לחלק דבאשה שבידה לומר איני ניזונית ואיני עושה לא נחשבה קנויה לו לענין זה, אלא כעושה מעצמה בלא שום חיוב שאין לאוסרה יותר מאחרים שלא נאסרו אף לעשות לצורכו, מ"מ כל זמן שלא אמרה הרי היא קנויה לבעלה להמלאכות שאמרו מתק"ח ורק כשאמרה היא מפקעת התקנה דמכיון שהוא לטובתה יכולה לומר א"א בתקנת חכמים, ולכן יש לחוש לזה.
אבל הוא רק להסוברים דתוספת שבת הוא מדאורייתא, דלהסוברים דתוספת שבת הוא רק מדרבנן מסתבר שלא יאסר אף עבד הקנוי לו, דכיון שלא מצינו יש לנו לומר שלא אסרו אלא לו בעצמו ולא את העבדים כשאין חייבין בעצמן, וכ"ש שאין לאסור לאשתו. ועיין ]או''ח[ בסימן רס"א סעיף ב' שפליגי בזה ולהפמ"ג הובא בבאור הלכה ד"ה מפלג שהתוספת שבת שקבל קודם שקיעה הוא רק מדרבנן אף להסוברים שהוא מדאורייתא, ואף שדבריו שייך רק להסוברים שהג' מילין ורביע אחר שקיעה הוא יום והם זמן התוספת אבל להסוברים דאחר השקיעה הוא אסור כבר מצד שהוא ספק שבת והתוספת הוא קודם השקיעה הוא דאורייתא, מ"מ הא איכא דסברי דדין התוספת הוא רק מדרבנן. ולכן כיון שהוא לדינא שלהסוברים דתוספת הוא מדרבנן אין לאוסרה, ואף להסוברים שתוספת דאורייתא נמי לא ברור האיסור באשתו שהא יש סברא לחלק מעבד כדלעיל, אין לנו לאוסרה בברור, אבל מן הראוי להחמיר שלא תעשה מלאכה לצורך בעלה, משום דרוב ראשונים הא סברי דהתוספות הוא מדאורייתא כדאיתא בבאור הלכה ד"ה י"א, ויותר נוטה שלא לחלק מעבד. אבל מלאכות שלא שייכי להבעל אין לאוסרה מצד קבלתו.
והנה כל זה הוא בקבלת הבעל עצמו אבל בקבלת כל הקהל נאסרו כולם אף אם יש מיעוט שלא קבלו שהמיעוט נמשכים אחריהם בעל כרחם, כדאיתא ]או''ח[ בסימן רס"ג סעיף י"ב, וליכא נידון כלל דאז נאסרה האשה מצד עצמה. אבל יש לידון באם יש בעיר בתי כנסיות הרבה שאין אחת נמשכת אחר חברתה כדאיתא במ"ב שם ס"ק נ"א, והאשה הולכת לביהכ"נ אחר או אינה הולכת כלל לשום ביהכ"נ איך הוא דין האשה כשהבעל קבל שבת בביהכ"נ שמתפלל בעוד היום גדול ובבית הכנסת האחר לא קבלו שבת. והנכון לע"ד דאם מה שקבלו שבת בבית הכנסת שמתפלל הבעל הוא לכוונת מצוה לקדושת השבת שיהיה תוספת יותר גדול או בשביל חשש שלא יבואו להתאחר במלאכה והוא מנהג קבוע שם, הוא בדין מנהג שעל האשה להתנהג במנהגי הבעל כשיש חלוקים בין מקום האשה למקום הבעל, כדבארתי בתשובה שהאשה שנעשית ברשות הבעל היא בדין מי שהלך ממקום אחד למקום אחר ודעתו שלא לחזור שהוא בדיני המקום שבא לשם בין לחומרא בין לקולא, שהרי מקומה קבוע להיות אצל הבעל, וממילא מוכרחת לקבל שבת כמנהג מקום בעלה, ואף שלא קבלה היא נמשכת גם בע"כ ואסור לה לעשות אפילו מלאכת עצמה. ואם רק נזדמן שבשבת זו החמירו מאיזה טעם לקבל שבת קודם אין זה בדיני מנהג ולא נמשכת אחר הבעל ומותרת במלאכת עצמה בפשיטות, ובמלאכת הבעל אף שאין לאוסרה בברור מן הראוי להחמיר כדלעיל. ואם אינו לכוונת קדושת השבת אלא משום שאין רוצים לשנות זמן האכילה מהרגלם בימי החול כמו שהוא בהרבה בתי כנסיות במדינה זו, וכדחזינן שרק בימות הקיץ שהימים ארוכים עושין כן ולא בימות החורף שהימים קצרים, אין זה כלל בדיני מנהג ולא נאסר אלא הבעל שקבל כבר שבת שמ"מ היא קבלה אף שאינה לשם מצוה, אבל האשה לא נאסרה ומותרת במלאכת עצמה בפשיטות, ובמלאכת הבעל שעכ"פ חלה קבלתו עליו מן הראוי להחמיר, כדלעיל.
גם מסופקני בקבלה כזו שאינה לכוונת מצוה, שאפשר שהמיעוט לא ימשך אחר הרבים דהא לא מצינו אלא בעובדא דהריב"ם במרדכי ספ"ב דשבת שהיה זה בקהל שאמרו ברכו שבסתם היה זה בקהל שנתכוונו למצוה לקדושת שבת והראיה שלו מגמרא היה שם למצוה, ולא כשהכוונה אינה למצוה כלל ואף באין שם אלא ביהכ"נ אחד אלו שלא היו שם ולא קבלו שבת אולי אין נמשכים אחריהם וצ"ע לדינא. ידידו, משה פיינשטיין.
<h2>שו''ת חלק או''ח ג סימן לט</h2>
בדבר כוסות מנייר אם כשר לקידוש י"ב ניסן תשכ"ח. מע"כ ידידי הנכבד מר ר' אריה ליב באבינס שליט"א.
הנה בדבר כוס לקידוש אם רשאין לעשות על כוס שנעשה מנייר שהוא כלי רק לשעה ששמע אשר אסרתי, אמת הדבר דהא התוספות מפרשים בברכות דף נ' ד"ה מודים וכן בשבת דף ע"ו כתבו זה בד"ה כדי בשם בני נרבונא דחי שנאמר בהדברים הצריכים בכוס של ברכה הוא שיהיה הכוס גופו כלי שלם ואיפסק כן בש"ע ]או''ח[ סימן קפ"ג סעיף ג', וכתב המג"א סק"ה דאפילו נשבר רק בסיס שלמעלה נמי פסול אף שגוף הכוס שלם, וכוס של קידוש טעון כל מה שטעון כוס של בהמ"ז כדאיתא ]או''ח[ בסימן רע"א סעיף י', אלמא דבעינן שיהא הכוס נאה שרק כוס כזה כשר לבהמ"ז ולקידוש, ורואה אני שכוס של נייר שהוא רק לשעה על פעם זה לבד הוא עוד גרוע דאין לו שום חשיבות שודאי אינו ראוי לבהמ"ז ולקידוש. אך כשליכא כוס אחר אולי יש להקל. ידידו המברכו בחג כשר ושמח, משה פיינשטיין.
<h2>שו''ת חלק או''ח ג סימן מ</h2>
אם צריך לחזור שנים מקרא ואחד תרגום בהפרשיות ו' אייר תשל"ב. מע"כ ידידי הרה"ג מהר"ח נח גאלדשטיין שליט"א.
בדבר אם קריאת שנים מקרא ואחד תרגום הוא גם על הפרשיות הנה הדין הוא להשלים פרשיותיו עם הצבור שהוא שילמוד כל התורה בכל שנה כמו שתיקנו להצבור להשלים בכל שנה כל התורה, ומחמת זה נפסק בש"ע ]או''ח[ סימן רפ"ה סעיף ז' אין צריך לקרות פרשת יו"ט וא"כ פשוט שה"ה קריאת הפרשיות וכל מה שקורין לבד פרשיות השבוע ואע"פ שבתה"ד סימן כ"ג הביא בשם ר"ח טעם אחר כדי שיהיה רגיל במה שהצבור יקראו שלפ"ז יש להצריך לקרא גם קריאות של יו"ט ופרשיות, הוא בעצמו מסיק שאין נוהגין להשלים אלא פרשיות של שבת כדפסק הש"ע שאין צורך להיחיד לקרותם שנים מקרא ואחד תרגום, ועיין במג"א סקי"ב. והנני ידידו מוקירו ומברכו, משה פיינשטיין.
<h2>שו''ת חלק או''ח ג סימן מא</h2>
בתיבות שהקרי אינו כדכתיב אם צריך להסתכל על התיבה הכתובה בשעת קריאה י"ט טבת תשל"ב. מע"כ ידידי הרה"ג מהר"ר אפרים גרינבלאט שליט"א.
ובדבר תיבות שנקראו שלא כהכתוב כמו ישכבנה על ישגלנה אם צריך להסתכל בתורה הכתובה ולקוראה כמו שהיה כתוב מה שהוא קורא או יכול לקוראה בע"פ הנה בספרי אגרות משה חאו''ח סימן ל"ב ענף ו' כתבתי מסברא דבנטף שעוה על ישגלנה צריך ג"כ להוציא אחרת בשבת כמו בנטף על תיבות אחרות מטעם שאסור לקרא על פה, ובנטף על שם הויה שנקרא בשם אד' כתבתי שהוא במחלוקת התוס' ורבנו הלל בספרי עיי"ש, והיא בתשובה שנכתבה לך בשנת תשי"ג והסברא דמאחר שאסור לקרות אפילו אות אחת שלא מן הכתב יש לנו לומר על כל שאפשר שהוא ג"כ מן הכלל, שלכן מסתבר דהלכה מסיני הוא שנקרא את אותיות ישגלנה כמו ישכבנה. ואף שלא שייך לומר כן על קריין ולא כתיבן כלל אבל ליכא כזה בתורה אלא בנביאים וכתובים כדחשיב הגמ' בנדרים דף ל"ז, ואף דא"ר יצחק שם דקריין ולא כתיבן הל"מ משמע ששייך זה גם על נביאים וכתובים, אבל בתורה לא מצינו זה אלא כל קרי שבתורה איכא כתיב תחתיו ושייך לפרש דזהו ענין ההלכה, ורק שמות הויה לר' הלל בספרי למה שבארתי הוא קריאה בעל פה.
אבל לכאורה הא יקשה ע"ז מהמג"א סימן קמ"א סק"ט שכתב ע"ז שכתב המחבר לתיבה שהיא קרי וכתיב הל"מ שתהא נכתבת כמו שהיא בתורה ונקרית בענין אחר, כתב אע"פ שקורא בע"פ שרי, שלכאורה לא מובן כוונתו חדא מה רצה בזה המג"א הא גם המחבר כתב שנקרית כהקרי שאינו כתוב שא"כ היא בע"פ, ועוד הא אסור לקרא כהכתוב ולא יצא בקריאה כזו כלל וכדאיתא בש"ע ]או''ח סי' קמ"א[ שכתב שהיה מעשה שאחד קרא כמו שהיא כתובה בפני גדולה הדור והתרו בו שיקרא כפי המסורה לקרות כהקרי ולא רצה ונדוהו ואיך שייך לשון שרי שכתב המג"א דהא מחוייב לקרות תיבה זו דוקא בע"פ, וגם הא ליכא מציאות לקרא כהקרי בכתב אם נימא שאין כוונתו לגבי הכתיב שזה הוא דבר אסור ויש גם חיוב נדוי כעושה במזיד משום שהוא כפירה בהל"מ אלא כוונתו שמותר עכ"פ לקרא הקרי בע"פ הא ליכא מציאות לקראו בכתב, ומובן לכל שהוא נקרא בע"פ, ועיין במ"ב ס"ק כ"ז בשם ספר מטה יהודה שכתב וליכא איסור לקרות בתורה אפילו אות אחת שלא מן הכתב דשאני הכא שכך היא הל"מ, משמע שהוא לפרש שדברי המג"א שמחדש דלית בזה איסור קריאה שלא מן הכתב והוסיף הטעם שהוא משום שכך היא הל"מ, ולא מובן כלל הא בש"ע מפורש שהוא הל"מ ומה הוסיף בדבריו, ומשמע משום שעדיין הוקשה להמג"א שאף שהוא הל"מ דלא יקראו כהנכתב לא יקראו אותה התיבה כלל וע"ז תירץ דהל"מ היא שכן יקראו ממש, אבל הא לרוב כתיב וקרי ליכא פירוש על מה שיקרא בלא קריאת שום דבר ולא שייך שלא יקרא זה כלל ולקרות כהכתיבה הא אסור.
ולכן היה משמע לפרש כוונת המג"א שסובר דנחשב זה כקורא בע"פ ולא שהוא נחשב כקורא בכתב שמצד ההלכה נאמר שאותיות אלו יקראו במקום זה כפי הקרי אלא שהלכה נאמרה שקורא את זה בעל פה, ויהיה נמי בנטף שעוה על התיבה שלהמג"א יכול לקרותו וא"צ להוציא אחרת משום דתיבה זו הוא קורא בע"פ אף כשגלוי הכתוב לפניו שלכן אף כשמכוסה יכול לקרא תיבה זו. והוא דלא כדכתבתי דהלכה היא שכן יקראו במקום זה את אותיות הכתובות שא"כ הוא נחשב שקורא בכתב כשהוא גלוי ולא יוכל לקרות כשהוא מכוסה. אבל מאחר שלא אמר זה בפירוש דמחדש שיכול לקרות אותה תיבה כהקרי גם כשהוא מכוסה אפשר לומר דכוונתו להיפוך דרק זה שרי אף שלענין המציאות הוא כקורא על פה אבל אם יהיה מכוסה יהיה אסור לקרות משום שההלכה היתה שכן יקראו כאן תיבה זו ואין זה ממילא בע"פ ממש והא כדכתבתי לדינא, ונפרש כן גם בהוספת המ"ב דשאני הכא היינו כשהוא מגולה נחשב שקורא מן הכתב שכך היא הל"מ אבל כשיהיה מכוסה יהיה אסור מדין האיסור לקרות בע"פ, ומכיון ששני הפירושים דחוקים אין להביא ראיה ולא קושיא מהמג"א ומהמ"ב, ויש לנהוג לדינא כדכתבתי בתשובתי סימן ל"ב. והנני ידידו, משה פיינשטיין.
<h2>שו''ת חלק או''ח ג סימן מב</h2>
אם מותר לומר לנכרי להפסיק האֶייר קאָנדִישאָנעֶר ]מזגן אויר[ כשנעשה יום קר בשבת לצורך רבים ט"ו אלול תשכ"ד. מע"כ ידידי הנכבד הרב ר' מאיר נארדאן, שליט"א.
בדבר מקרר האויר אייר קאָנדִישאָנעֶר שבביהכ"נ שמעמידין בע"ש שיהיה מחובר למורה שעות באופן שנפתח לעבוד מעצמו קודם התפלה שחרית ונסגר מעצמו אחר התפלה, ונזדמן שנתחלף האויר בשבת מכפי שהיה בע"ש שנעשה יום קר ואי אפשר להרבה מתפללין לסבול הקור הנוסף ע"י האייר קאָנדִישאָנעֶר עד שהרבה עוזבים את ביהכ"נ בשביל זה וגם שיראים שהקור ונשיבת הרוח הנוסף יגרום חולי, אם מותר לומר לנכרי שיפסיק את זרם העלעקטרי ]החשמל[ ויפסק עבודת האייר קאָנדִישאָנעֶר כיון שהוא לצורך רבים.
הנה אם הוא באופן שקשה לסבול להרבה אנשים אף אם הם מיעוט מהמתפללים עד שמוכרחין לילך מבית הכנסת אף שליכא חשש חולי, או שיש חשש חולי מזה אף שיכולים לסבול וישארו בבית הכנסת להתפלל, מותר לומר לנכרי שיפסיק זרם העלעקטרי כדי להפסיק הקור. ואף שלהדליק נר לצורך סעודת שבת מן הראוי להחמיר שלא לומר להנכרי שידליק כדאיתא ]או''ח[ בסימן רע"ו סעיף ב' ואף לצורך גדול כדהובא בבה"ט סק"ה בשם השל"ה וכן הוא במ"ב ס"ק כ"ד, מ"מ לצורך מצוה דרבים אין להחמיר כדאיתא במ"ב שם ס"ק כ"ה בשם הפמ"ג דמותר לא רק לתקן עירוב שהוא להסיר מכשול אלא אף לבנות ביהכ"נ כשיתבטל בנינו בלא זה, וא"כ כ"ש בזה שהוא בטול תפלה בצבור וקה"ת להרבה אנשים שיש להתיר. ובפרט שלא ברור פסיקת העלעקטרי באין דבר הדולק מזה אם יש בזה איסור דאורייתא, ואם אינו דאורייתא הא רוב הדעות הם להתיר לצורך מצוה ופסק כן הרמ"א ]או''ח[ בסימן ש"ו סעיף ה' וכתב שגם המחבר פסק כן ]או''ח[ בסימן תקפ"ז. ונמצא שיש כאן עוד טעם להתיר.
ומ"מ אם בע"ש אינו חם שיותר נוטה שגם בשבת לא יהיה חם אין להעמיד האייר קאָנדִישאָנעֶר מצד שמא יהיה חם בשבת על סמך שאם יהיה קר יאמר לנכרי ויפסיק שאין להכניס לזה לכתחלה, אבל אם בע"ש היה חם שלפי הנראה יהיה חם גם בשבת מותר להעמיד האייר קאָנדִישאָנעֶר, אף שאם יארע שיהיה קר יצטרכו לומר לנכרי להפסיקו כיון שיותר היה קרוב שלא יצטרכו להפסיק. ידידו מברכו בכוח"ט, משה פיינשטיין.
ואם נזדמן זה בבית יחיד באופן שבכל הבית קר מותר מטעם אחר אף כשליכא קטנים מטעם דהכל חולים אצל הקור שאיתא ]או''ח[ בסימן רע"ו סעיף ה', אבל בביהכ"נ ליכא טעם זה דהא אפשר להם לילך מביהכ"נ מה שלא שייך לומר זה לבעה"ב וביתו שילכו לבית אחר.
<h2>שו''ת חלק או''ח ג סימן מג</h2>
לעשות בבתי הקיץ מנין בליל שבת במקום שידוע דבעלת הבאנגעלעס תכבה בעצמה את העלעקטרי אם יש איסור לפנ"ע כ"ז מנ"א תשכ"ח. מע"כ ידידי הנכבד מו"ה ר' נפתלי משה וואלד שליט"א.
הנה בדבר שיש שרוצים לעשות מקום התפלה בהבאנגאלא באולם גדול וידוע ששבת אחר התפלה תכבה בעלת הבית שהיא בת ישראל שאינה שומרת שבת את העלעקטרי, הנה ודאי הוא אסור שלהדליק אש במקום שידוע שישראל רשע יכבה אסור בלפני עור, דהא אף שתעשה עוד הרבה מלאכות בשבת זו, אבל כבוי זה לא היתה עוברת אם לא היה נדלק, ולכן לא מבעיא כשיש להם מקום אחר להתפלל ששם לא תכבה שאסור, אלא אף אם ליכא מקום שלא תכבה את הנר וא"א להם להתפלל בלא נר מחמת שאין יכולין לומר התפלות בע"פ נמי אסור להדליק, כי אסור לעבור בשביל מ"ע דק"ש ותפלה אפילו איסור קל מדרבנן וכ"ש לפנ"ע שהוא איסור דאורייתא, ויצטרך כל אחד להתפלל בביתו כשצריך לנר אף שיתבטל תפלת הצבור כי הרי אף דברים שדוחין שבת אין דוחין אלא דברים שא"א בלא זה דהוא המילה גופה ולא מלאכות אחרות ואף שבותים בעלמא אין נדחים כדאיתא ]או''ח[ בסימן של"א סעיף ו' ונדחה המילה בשמיני אף שהיא עשה החמורה ביותר, וכ"ש מצות אחרות שלא נדחה שום איסור אף דרבנן בשביל קיומם. ולא מובן לי העובדא הא גם בחדר הקטן מדליקין נר העלעקטרי בע"ש ואם שם נמי היא מכבה את העלעקטרי אסור להדליק גם שם ואם שם אינה מכבה משום שמשלמים לה גם באולם הגדול יכולים לשלם לה. עכ"פ אם ידוע שתכבה אחר שיתפללו אסור להדליק אף שבשביל זה לא יוכלו להתפלל בצבור, ואם הוא רק חשש בעלמא שתכבה מותר להדליק דלענין לפנ"ע לא חיישינן לחששות בעלמא דהוא כלפני דלפני עיין ברש"י ותוס' בע"ז דף כ"א. ידידו, משה פיינשטיין.
<h2>שו''ת חלק או''ח ג סימן מד</h2>
בענין עשיית קנין בחול שיחול בשבת ויו"ט ובדברי תשובת רעק"א שדן בזה כ"ה מנ"א תשכ"ח. מע"כ ידידי הנכבד מהר"ר יוסף כהנא שליט"א.
הנה בדבר עשיית מעשה הקנין בע"ש שיחול הקנין למחר בשבת ויו"ט שהאריך רעק"א בתשובה סימן קנ"ט, והביא בתחלה ראיה מתה"ד שהביא המג"א סימן של"ט סק"ח להיתר מהא דכתב בפדיון הבן שאין יכול ליתן להכהן חמש סלעים בע"ש שהוא יום השלשים שיחול הפדיון למחר בשבת מטעם דאיך יעשה עם הברכות אלמא דמצד איסור שבת בזה שיחול הפדיון בשבת היה מותר, אבל מסיק באריכות שאסור מסוגיא דיומא דף י"ג ולא כתב שם לתרץ דברי התה"ד שהסכים לו המג"א, ולא משמע שפליג רעק"א על תה"ד והמג"א בדין פדה"ב שלא כתב בסוף דבריו שהוא דלא כתה"ד והמג"א. ובכלל דוחק לומר שיפלוג על תה"ד והמג"א בשביל ראיה אף אם היתה ראיה גדולה, וכ"ש בראיה זו מסוגיא דיומא שאינה ראיה מוכרחת להכריע נגדם, דהא ראייתו מסוגית הבבלי בגמרא דידן שהוא בתירוץ קושיא אליבא דהרע"ב דסובר דשני שבותים חמור דגזרו אף בין השמשות דלכן סובר דחמור גם במקדש שאף שלא גזרו על שבות במקדש גזרו על שני שבותים שנעשים בבת אחת, ולתוספות עירובין דף ל"ה דלא מחלקי בין שבות אחד לב' שבותים בבין השמשות הרי אין לחלק גם במקדש ליכא ראיה כיון דלא מתורץ הקושיא, וממילא כשם שלא ידחה שיטת התוספות בשביל הקושיא ביומא ליכא שוב ראיה אף לשיטת הרע"ב דמה שנתרץ אליבא דתוספות נתרץ גם אם נימא שאין בזה איסור שבות כלל.
וראייתו מירושלמי שהביאו התוספות יומא שם ]דף יג[ בד"ה ולחדא דסובר דהאשה אחרת לר' יהודה אינו מקדשה קודם יו"כ אלא מזמינין אשה שאם תמות אשתו ביו"כ יקדש אשה זו ביו"כ ואף שאסרו לעשות קנין בשבת התירו שבות במקדש, שיקשה שהיה יכול לקדש בעיו"כ שיחולו הקידושין לכשתמות אשתו ביו"כ אם ליכא איסור שבות בחלות הקנין כשעשה מעשה הקנין בעיו"כ, לכאורה היא ראיה. אבל כשנעיין גם זו אינה ראיה, דהא בעובדא דעבודת כ"ג ביוה"כ הא בעי גם כניסה לחופה כמפורש בגמרא ביומא שם ]יג[ דכל כמה דלא כניס לה לאו ביתו היא, והוי הקושיא דגם הכניסה לחופה תהיה בערב יו"כ שיחולו בין הקידושין ובין הנישואין ביו"כ לכשתמות אשתו, וכן הוא לשון רעק"א שכתב דיקשה דלכנוס שיחול אחר שתמות האחרת להירושלמי דס"ל דלא בעי חופה דחזיא לביאה עיי"ש. ויש טעם גדול לומר דלא שייך בחופה אחר קידושין להתנות שיחולו הנישואין אחר זמן ותהיה עד אותו זמן רק ארוסה ולא נשואה, כדבארתי באורך בחדושי לכתובות בסוגיא דתני שילא, מטעם דקידושין ונישואין אינם שני קנינים שהצריכה תורה באשה אלא דרק קידושין הוא הקנין, והנישואין הוא משום שלא חייבה תורה בדיני האישות בהחיובים שאמרה תורה על האיש ועל האשה אלא כשהביאה ממש לביתו שאז נעשית ברשותו שהוא ענין מציאות, וממילא לא שייך בנישואין לא בטול ע"י תנאי ולא דיחוי לזמן אחר. ולכן אם הקידושין יעשה בעיו"כ שיחולו לכשתמות אשתו ביו"כ הרי יהיו קידושין בלא כניסה לחופה שלא נקראת ביתו להכשירו לעבודה, דאף אם גם כנס בעיו"כ הרי היה זה קודם חלות הקידושין שאין החופה כלום ופסול לעבודת כ"ג, ואם יעשה הקידושין שיחולו תיכף בעיו"כ ונימא שבקידושין לבד לא נפסל לעבודה מצד שיש לו שני בתים, מאחר דבית לא נקרא בקידושין לבד אלא דוקא כשהיא גם נשואה לו, כמו כן לא נקראת ביתו בקידושין לבד לפסול מצד שני בתים, שלכן היה יכול לקדש מיד בערב יום הכפורים, והכניסה לחופה יעשה ג"כ בעיו"כ אך שיחולו הנישואין עי"ז למחר ביו"כ כשתמות אשתו ונדחו רק הנישואין ולא הקידושין אלא שתשארי ארוסה עד מיתת האחרת, וזה א"א בנישואין שהוא ענין מציאות שידחו אחרי שהיא מקודשת לזמן אחר. ונמצא שזה לא יתקן כלום, רק ששייך להקשות דיעשה הקידושין בעיו"כ או מיד אם לא נחשבה ביתו לפסול בקידושין לבד, או לכשתמות האחרת אם גם בקידושין לבד נקראת ביתו לפסול, והכניסה לחופה יעשה ביו"כ אחר שתמות ויעבור רק על שבות דהנישואין ע"י כניסה לחופה שאיתא שם בירושלמי דג"כ אסור משום דעכ"פ איך שנימא בנישואין כיון שבזה קנאה לכל דבר מדיני הנישואין הוא בכלל האיסור לקנות בשבת, ולא יעבור גם על איסור דקנין הקידושין. ונראה דזה לא קשה משום דכשיעשה מעשה הקידושין ביו"כ תחת החופה כמו שאנו נוהגין לקדש תחת החופה נחשב זה רק איסור אחד דקנין. ומוכרח זה אם נימא כדמסתבר דבקידושין לבד לא פסלתו משום שני בתים, הרי ודאי יקשה דיקדש בעיו"כ מיד שבזה לא פסלתו מעבודה וכשתמות יכנסנה ויעבור רק על שבות אחד, אלא ודאי דזה נחשב איסור אחד כשיקדשנה בתוך החופה, וגם אם ליכא הכרח יש לומר כן מסברא, וא"כ ליכא שום ראיה מירושלמי.
]ומקום הספק אף שלכאורה אין להסתפק כלל מאחר דלשון ביתו הוא דוקא בכניסה הרי ודאי כמו שבקידושין לבד לא נכשר לעבודה בשביל דאינה ביתו כך אין לה לפסול מטעם זה ממש, הוא משום שראיתי במל"מ פ"ג מעבדים הי"א שמתרץ על מה שהוקשה לו מ"ט לא אמרינן בע"ע דאינו נרצע כשיש להאדון שתי נשים משום דבית אחד אמר רחמנא ולא שני בתים, דאין זה מיעוט ממש אלא דגבי כ"ג איכא טעמא כמש"כ הראב"ד פי"ז מאי"ב משום דשמא נמשך לבן אחריהן ויבא לידי טומאה אמרינן דקרא נקט ביתו גם למעוטי שני בתים אבל בעבד דליכא טעמא למעט שני בתים לא ממעטינן, שלכן אולי שייך הטעם גם כשהיא רק מקודשת לבד ונדרוש בשביל זה שממעט גם כשהשניה היא רק מקודשת לבד. אבל יותר מסתבר שאף לפ"ז שמה שדרשינן שפסול לעבודה כשיש לו שתי נשים הוא מקרא דביתו אין לדרוש לפסול יותר ממה שיש למעוטי מקרא דביתו שהוא רק כשהיא גם נשואה. ועיי"ש במל"מ שכתב עוד תירוץ דלהרמב"ם דסובר דכ"ג אסור לישא שתי נשים ניחא טפי דלא דרשינן מביתו כלל מצד הקרא שלא שתי בתים אלא מכיון שאסור לכ"ג לישא שתי נשים מסתבר שיהיה פסול לעבוד ביו"כ גם בלא מיעוטא מהקרא, ולטעם זה הא למאי דכתב המל"מ בפי"ז מאי"ב הי"ז בד"ה ודע שאין האיסור בקטנה ובוגרת אלא על הביאה ולא על הקידושין וא"כ גם האיסור דאין נושא שתי נשים שנמי הוא מקרא זה דוהוא אשה בבתוליה נמי אין האיסור על הקידושין ואין לפוסלו לעבודה בשביל הקידושין לבד. אך לדינא צריך עוד לברר יותר[.
ואף אם רעק"א סובר דגם נישואין הוא ענין קנין דלא כדכתבתי, ובחדושי שם בארתי שהוא מחלוקת אמוראי ומחלוקת רש"י ותוספות, וא"כ יש ודאי לומר דרעק"א סובר ג"כ שהוא ענין קנין ומפרש בדרך אחר הסוגיות דלא כדבארתי שם, שלכן היה יכול לקדש ולכנוס בערב יום הכפורים שיחולו לכשתמות ביו"כ, ומדמתיר לקדש ולכנוס ביו"כ מוכרחין לומר שגם זה הוא שבות ולא נרויח כלום, מ"מ הא גם רעק"א ודאי ידע שיש מקום לומר כן שאז ליכא ראיה, וא"כ אין כדאי בראיה זו לדחות דברי תה"ד והמג"א.
ולכן צריך לומר דהראיה מתה"ד אינה ראיה ולא חש רעק"א לדחותה. דהנה עצם הדין דאין פודין הבן בשבת לא הוזכר בגמרא בביצה דף ל"ו שהוא הדין שאסרו דברים אלו, אבל הריב"ש כתב שאסור לפדות הבן בשבת, וצריך טעם דהא לא דמי לאיסור להקדיש דדמי למו"מ שהוא קנין לגבוה, ואף שליכא בהו החשש דשמא יכתוב כתבו שם רש"י ותוספות ]ביצה[ בדף ל"ז שבכלל מו"מ הוא וחדא גזירה הוא שאסור מו"מ ואין לחלק האיסור בשביל הטעם, דפדיון הבן אינו ככל פדיות כגון קדשים ומע"ש שהקדושה חלה על הפדיון, וגם לא לפדיון פטר חמור שבכור החמור היה צריך עריפה ואסור בהנאה והפדיון סלק מאתו חיוב העריפה והאיסור הנאה, דבן הבכור אין בו שם קדושה לדינא ולא שום איסור וגם לא נעשה על הסלעים שום קדושה ואיסור, אלא שלשמא בעלמא קראו הכתוב בלשון פדיון מאיזה טעמים נסתרים אף שלא נעשה שום שינוי לא בהבן ולא בהפדיון, וא"כ לא שייך זה בכלל גזירת איסור ההקדש. וצריך לומר לטעם הש"ך ביו"ד סימן ש"ה ס"ק י"ב שהוא משום דהוי כמו"מ שכוונתו מחמת שדמי למו"מ בשמא שהרי נקרא פדיון אף שאינו פדיון ממש, שהרי אין לומר שכוונת הש"ך הוא משום הקנין שקונה הכהן הכלי ששוה החמש סלעים אף שנימא שאסור גם ליתן מתנה בשבת ויו"ט כדאיתא במג"א סימן ש"ו ס"ק ט"ו אף שהוא לצורך מצוה, דהא הלכה כר' יוסי בביצה דף י"ב שמוליכין אף תרומות ומעשרות לכהן וללוי ביו"ט כדפסק שם ר"י אמר שמואל ואיפסק ברמב"ם פ"ד מיו"ט הכ"ו אף שג"כ צריך הכהן לקנות כמו שצריך לקנות מה שנותנין לו לפדה"ב, ולא הוזכר לא בגמרא ולא ברמב"ם שהוא דוקא כשנותן לעני שהשעה דחוקה ליתן לו דוקא היום, וכ"ש בפדה"ב שמצד המצוה דצריך לכתחלה שיעשה בשעתה היא שעה דחוקה ליתן היום דוקא שאין לאסור מצד הקנין. ואף שנאמר הדין ביו"ט פשוט שה"ה בשבת אם התבואה הוא דבר שראוי לאכול בלא מלאכה.
ואני תמה על גליון מהרש"א שם ]יו"ד סי' ש"ה[ שכתב על טעם הש"ך וא"ת יתן לו משכון על החמש סלעים, ותירץ דגם קנין משכון הוי כמקח, שמשמע שהדמיון למו"מ הוא קנין הכהן בהדבר שפודה בו, שלכן הקשה שיתן לו משכון שהיה סבור דקנין משכון אינו כמקח ותירץ דגם קנין משכון הוא כמקח, אבל הא מצד קנין הכהן ליכא איסור דמ"ש מקנין כהן בתו"מ ומתנות שמותר, ואף להאוסרין להוליך תו"מ פרש"י במתני' דביצה שם ]דף י"ב[ דכולן משום גזירה דאין מגביהין אותם, ונמצא שאם הפדיון מותר בפדה"ב לא שייך לאסור הנתינה לכהן אף לר' יהודה ולהאחרים האוסרין להוליך תו"מ, אך א"צ לזה דלר' יוסי הא לא אסרו כלל קנין הכהן. ולכן צריך לומר דהוא משום דדמי למו"מ בשמא ששם פדיון דומה כמתחלף באיזה דבר כפדיון הקדש ומע"ש דדמו למו"מ.
ועיין בהגר"א או''ח סימן של"ט דכתב ועוד דאפילו פריעת חוב אסור כדאיתא בשבת דף קמ"ט, וכוונתו דאף שטעם שדמי למו"מ הוא טעם דחוק כיון של"ד בעצם למו"מ והקדש כלל שהרי ליכא ענין פדיון ממש אלא שהתורה חייבה ליתן חמש סלעים לכהן, ועיין בהגר"א יו"ד שם ]סי' ש"ה[ ס"ק י"ז שכתב דאף אחר שאינו שליח יכול לפדות בעצמו כמו שיכולין אחרים לפדות הקדש ומע"ש וכ"ש כאן שאינו אלא חוב בעלמא, ופירוש הכ"ש הוא משום דבפדה"ב אינו פדיון ממש לדינא אלא בשמא בעלמא נקרא פדיון ובעצם הוא רק חיוב התורה ליתן לכהן חמש סלעים בעד בנו הבכור והוא רק פרעון חוב, ולכן כתב דמ"מ יש לאסור בשבת ויו"ט מטעם איסור פרעון חוב בשבת ויו"ט. וכן הביא המג"א בסימן ש"ז ס"ק ט"ו מהריב"ש טעם זה באיסור לפדות הבן בשבת ויו"ט.
והנה לטעם שאסרו הפרעון, הא הוא איסור דעשו חלוקים ולא אסרו בכל אופן, כהא דאיסור מו"מ שאסרו אפילו בדברים דלא שייך חשש כתיבה כהא דמקדיש ומעריך כמפורש ברש"י ותוספות דבעצם הוא גזירה לגזירה משום דלא שייך חשש כתיבה, אבל תירצו דכולה חדא גזירה דגם הקדש הוא ענין מו"מ מהדיוט להקדש שלכן אין לחלק ואסור אף שליכא הטעם, אבל בהלואה ופרעון חזינן שאף שבעצם הדבר בין שאלה בין מלוה הוא ממש ענין אחד דהלואה דזה שלוקח מהמשאיל אוכלם ומוציאם ואינם בעין והוא משלם אחרים, והתירו משום שינוי הלשון בעלמא משום שבלשון שאלה לא אתי למיכתב ובלשון הלואה יש לחוש דאתי למיכתב כדאמר אביי ]בשבת[ בדף קמ"ח, ואף ששינוי דהלשון איכא בהקדש לגבי מו"מ עוד יותר דלעולם לא יאמר אדם כשמקדיש לא שמוכר ולא שנותן לגבוה אלא שאומר בלשון הקדש וערכין וחרמין, ומ"מ אסרו מאחר שהוא עכ"פ ענין אחד למעשה, מ"מ דבאיסור הלואה ופרעון לא אסרו אף שהוא דומה ממש בעצם הדבר יותר מהדמיון הקדש למו"מ חלקו האיסור כשליכא לחוש לכתיבה, שלכן אף בשינוי שמא בעלמא מלשון הלואה ופרעון ללשון שאלה וחזרה התירו. ואף שליכא טעם בסברא אולי הוא צורך גדול לשאול עניני מאכל ומשקה בשבת ויו"ט ולא רצו לאסור זה. עכ"פ לא אסרו בהלואה ופרעון כשליכא חשש כתיבה ומחיקה אף בשביל חלוק דשמא לבד, וא"כ לכאורה קשה בעצם האיסור דפדה"ב מצד טעם דאסרו פרעון, דהא פרעון זה דפדה"ב לא שייך בו חשש כתיבה ומחיקה דהוא דבר שאין לו תובעין שיכתוב זה הכהן לזכור לתבעו ואין לו מה למחוק, והוא ענין פרעון אחר לא פרעון דמלוה, וגם בשם אחר דאין אומרין כשנותנים לכהן החמש סלעים לשון פרעון, שודאי לא היה לנו לומר שהוא בכלל איסור הפרעון מלוה שאסרו.
וצריך לומר דמצד ענין הפרעון אף שאינו פרעון דמלוה דהוא בתביעה, סובר הריב"ש שאינו חלוק כיון שגם במלוה משלמין הרבה גם בלא תביעה, שלכן אף שליכא חשש מחיקה הוא בכלל הגזירה, ומצד שינוי הלשון לדבר שליכא כתיבה ומחיקה שהוא נמי שינוי אין להתיר מאחר שהוא שינוי שם לדבר האסור בשבת דהא סתם פדיון הוא דבר האסור, ולכן אף שאין לאסור מצד איסור פדיון של"ד כלל לשאר עניני פדיון, דפדה"ב הוא רק ענין פרעון חיוב התורה שעליו, נאסר מצד איסור פרעון ורק שהיה שייך להתיר מצד שינוי השם דלא נקרא בלשון פרעון עושה מה שהשינוי השם הוא לשם דבר האסור שלא יועיל להתיר. ואולי הוא כוונת הגר"א שנקט גם טעם דדמי למו"מ אף שטעם זה הא ליכא להגר"א שסובר שהוא רק ענין פרעון חיוב התורה, משום דצריך גם לטעם זה מאחר שנשתנה שמו מפרעון שזה היה מועיל שלא לאסור מדמיון לפרעון הוכרח לומר דשינוי לשם זה שהוא שם הדמי למו"מ אינו מועיל להתיר.
ועיין בפמ"ג בא"א ]או''ח[ סימן ש"ז ס"ק ט"ו שהקשה זה על טעם פרעון, וכתב ויש להקשות אין לוין ופורעין שמא ימחוק וכל שאומר בלשון אחר אין חשש, ולומר ממצוא חפצך חפצי שמים פדיון שרי, ופירוש דבריו הוא שמקשה על מה שאסרו פדה"ב מצד שהוא פרעון הא בלשון אחר אין חשש כדחזינן שהתירו בלשון חזרה, ואף שגם בלשון חזרה אסור שלא לצורך שבת הוא מטעם ממצוא חפצך שזה אין לאסור בפדיון שהוא חפצי שמים. ומסיק לתרץ ואפשר לצורך חול גזרו שמא ימחוק אף בלשון חזרה, פירוש דבריו שאפשר שמש"כ המג"א דרק לצורך שבת מותר אינו מצד איסור דממצוא חפצך אלא משום חשש כתיבה ומחיקה, היינו לא שאיכא בלשון חזרה ג"כ חשש מחיקה דהא לא נכתב כששאל הרי אין מה למחוק, אלא שבשביל חשש כתיבה ומחיקה שגזרו בהלואה ופרעון הא יש בעצם לאסור בכל אופן כמו בשאר גזירות דרבנן כהא דאסרו אף להקדיש מצד איסור מו"מ אף שליכא חשש כתיבה, ורק בשביל צורך שבת לא גזרו כשאיכא אף רק שינוי בשמא לבד, דלכן בפדה"ב, אף שהוא פרעון בשינוי לשון כיון שאינו צורך שבת הוא בכלל האיסור אף שהוא צורך מצוה, דהאיסור שאסרו בשביל חשש כתיבה ומחיקה לא התירו אף לדבר מצוה ואף שהוא רק משום לא פלוג משום שליכא החשש ממש כדחזינן שאסרו אף להקדיש, ולכן אסור אף פדה"ב. אבל כתב דהוא דוחק, משום דמאחר דלא יכלו לאסור בכל אופן איסור הלואה ופרעון משום דאיכא צורך שבת שלכן לא אסרו בלשון שאלה וחזרה שליכא חשש כתיבה ומחיקה, מסתבר שאף שנזדמן אופן כזה שלא לצורך שבת נמי לא אסרו, וטעם המג"א שדוקא לצורך שבת הוא מאיסור ממצוא חפצך שאין לאסור בפדה"ב שהוא חפצי שמים אף שאינו צורך שבת. ואח"כ כתב הפמ"ג ובתה"ד כתב הטעם דהוה כמו"מ ושמא ימחוק פרעון לא שייך בכה"ג דלא כתוב הלואה אצלו שימחוק, והוא טעם שנותן למה שהתה"ד לא כתב טעם איסור פרעון, שהוא משום דלא שייך חשש מחיקה ובגזירת פרעון לא אסרו בכה"ג כדלעיל, ולכן כתב טעם דדמי למו"מ שאף שג"כ לא שייך חשש כתיבה הא בגזירה דמו"מ גזרו בכל אופן. ואף לדידיה נשאר בקושיא דלמ"ד שמא יכתוב באיסור דמו"מ א"ש, כוונתו דבאיסור מו"מ גזרו בכל אופן אף שליכא חשש כתיבה, ולמ"ד ממצוא חפצך שרי לפדות דהוא חפצי שמים, פירוש דבריו דברש"י ביצה דף ל"ז איכא ב' טעמים באיסור מ"מ, אבל הא לא קשה דאף להטעם דממצוא חפצך אסרו גם להקדיש אף שהוא חפצי שמים משום לא פלוג, ואולי משום שאין הצורך להקדיש היום בשבת לכן אין להחשיב זה חפצי שמים מה שמקדיש היום, אבל דוחק לאוקמי כל הני דחשיב ]או''ח[ בסימן ש"ו סק"י שמותרין מטעם חפצי שמים שאיירי דוקא כשיש הצורך תיכף בשבת לדבר ולהתעסק בזה, וצ"ע בכוונת הפמ"ג בזה.
עכ"פ חזינן שהוקשה זה להפמ"ג ונדחק בזה ולמה שכתבתי ניחא. ולכן בפודה בע"ש שיחול הפדיון למחר בשבת שהוא יום הל"א זמן החיוב, שבפרעון חוב ליכא כה"ג שאף שהגיע הזמן למחר בשבת הוא פרעון גמור כשישלם בע"ש לפני הזמן, הרי אין צורך להשינוי דבשמא בעלמא כי עיקר הפרעון הרי נעשה שלא כדרך פרעון שאסרו בשביל חשש כתיבה ומחיקה ואינו בכלל האיסור, מאחר שרק בפדה"ב שייך פרעון כזה שלא שייך בו חשש כתיבה ומחיקה ובאיסור פרעון הא לא אסרו כשהוא משונה מסתם פרעון, ומצד השמא בעלמא דפדיון דדמי למו"מ לא אסרו.
ואף לטעם התה"ד והש"ך שהוא משום דדמי למו"מ, אפשר כיון של"ד בעצם כלל למו"מ ורק בשמא בעלמא הוא הדמיון, אין לאסור אלא בשעת קריאת השם דפדיון שהוא שעת העשיה דבע"ש שנותן אז להכהן, ולמחר בשבת שהוא רק החלות הא ל"ד כלל דהא אין כאן חלות דמכירה אלא חלות דקיום מצוה שזה לא שייך לאיסור מו"מ שהוא מעשה המוציא מרשות לרשות שזה לא נעשה כלום בהבן ע"י הפדיון, והשמא בעלמא הא ליכא אז דהא לא מתעסק שוב כלום בשבת לכן מותר בפשיטות. וא"כ אין למילף ממה שהיה מותר בפדה"ב אי לאו הברכות שיהיה מותר גם במו"מ כה"ג.
ומאחר שאינה ראיה אחר העיון לא חש רעק"א לאסור בשביל ראייתו מסוגיא דיומא ומהירושלמי שם אף שאינן ראיות ברורות. ולדינא ראיית רעק"א ג"כ אינה ראיה ונמצא שאין ראיה לא לאיסור ולא להיתר ויש להחמיר בספק ובפרט שכבר הורה זקן הגאון רעק"א לאיסור, עד שיבורר יותר בעה"י.
אבל ענין זה לא שייך כלל לשאלת כתר"ה דהוא לומר להבראקער הנכרי שימכור הסטאקס כשיהיה למחר בשבת ויו"ט כשיעלה מחירם לכך וכך, דהרי כל הקנין יעשה הנכרי בשבילו בציויו בשבת ויו"ט, ומפורש ]או''ח[ בסימן ש"ז סעיף ד' שאסור לומר לעכו"ם קנה עבורי בשבת וכן אסור לומר לו מכור בשבת אף שנתן להעכו"ם המעות והסחורה מע"ש וה"ה שאסור ביו"ט. ואף אם יעשה את הבראקער הנכרי שלוחו גם על ימי החול לומר לו כשיעלה מחירם לכך וכך ימכור או יקנה נמי הוא כאומר לו בפירוש שימכור ויקנה גם בשבת ויו"ט כשיהיה אז בסך שאמר שזה אסור דהא לא יהיה רשאי מצד אמירתו שלא למכור ולקנות בשבת ויו"ט שהיה עובר על שליחותו. ול"ד למה שאיתא שם ]או''ח סי' ש"ז[ מותר לתת לעכו"ם מעות מע"ש לקנות לו כשאינו אומר לו קנה בשבת, דהתם יכול מצד שליחותו שלא לקנות לו בשבת וכשקונה בשבת אדעתא דנפשיה הוא אבל הכא הרי לפי שליחותו יצטרך הבראקער לקנות דוקא בשבת כשיעלה להסך שאמר לכן אסור זה בפשיטות.
ולמכור להנכרי הבראקער בע"ש ויו"ט תיכף אך בתנאי דיהיה למחר שיוי סך כך וכך שהוא תנאי על דבר שאינו במעשה, הוא דבר המותר אף לרעק"א מאחר דחלות הקנין הוא בע"ש שליכא איסור מצד החלות, ורק לעשות מעשה לקיים התנאי בשבת ויו"ט שיגרום לקיום המקח אוסר רעק"א כעובדא דיומא ]דף יג[ דצריך ליכנס לביהכ"נ אבל קיום תנאי שלא במעשה אלא ממילא מותר גם לרעק"א. ופלא על כתר"ה שכתב שפליגי בזה התה"ד ורעק"א, שענין תה"ד לא שייך כלל לדין מוכר על תנאי שיחול מעכשיו, וראיית רעק"א לאסור אף בתנאי דמעכשיו שיחול בחול, הוא רק במעשה לקיים התנאי, ולכן זה שרי ממש, אבל יהיה קנין ממש שלא יוכלו לחזור בהם ולא באופן הערמה. ידידו, משה פיינשטיין.
<h2>שו''ת חלק או''ח ג סימן מה</h2>
בדבר משקפים שנקרא פוטגור ובדבר אחד שטעה ואמר שהכל על כוס יין של קידוש כ"ד טבת תשל"ב. מע"כ ידידי הנכבד מוהר"ר נחמן יוסף טווערסקי שליט"א.
הנה בדבר זכוכית של משקפים שנקרא פוטגור שנעשו באופן זה דכשהולכים בשמש הם כמו משקפי שמש וכשהולכים בצל נעשה בחזרה משך רגעים בהיר כזכוכית רגילות של משקפים איני רואה בזה איסור לא משום צובע ולא משום מתקן מנא, דהא לא נצבע כלום מדבא מראה הראשון בחזרה וכן חוזר חלילה כמה פעמים, דאף אם ניתן לשם דבר שנכנס על הזכוכית ובאמצע איזה צבע המכסה הרי לא מצביע את הזכוכית אלא שמכסה אותה, ומתקן מנא ודאי לא שייך דהא כן הוא עשיית המנא שמתכסה בשמש ומתגלה בצל.
ובדבר אחד שטעה לאמר שהכל על כוס יין של קידוש אם יצא ידי קידוש, הנה פשוט שיצא כמפורש ]או''ח[ בסימן רע"א סעיף ד' שאם היו יין תחלה אינו אומר אלא קידוש בלבד בלא ברכת היין, אף שנמצא דלא בירך בעשיית קידוש בפה"ג ומה שבירך תחלה הא היה על שתייתו אז שלא היה צריך קידוש, אלמא דלא בשביל הקידוש הוא ברכת בפה"ג אלא על הנאתו בשתיה, ואף לפ"מ שמשמע ברש"י עירובין דף מ' ד"ה ליתביה לינוקא שכתב דכל הטעימה שצריך בכוס של קידוש וכדומה הוא משום דגנאי הוא לכוס של ברכה שלא יהנה אדם ממנו לאלתר, שלשון זה משמע דברכה לבטלה לא הויא, והוא מטעם דעל זה גופיה שעושין קידוש וכוס של ברכה על היין שייך לברך בפה"ג ולא רק בשביל שתיה שייך לעשות ברכה, דלכן רק משום דגנאי הוא לכוס שלא יהנה אדם ממנו צריך לטעום ומה שמסיק רש"י לשון שתהא ברכת היין דבפה"ג שלא לצורך מוכרחין לומר דכוונתו דהגנאי הוא משום שנראה לאינשי שהוא שלא לצורך. ונמצא שלרש"י עצם קידוש שהוא על היין מחייב שיברכו על היין בפה"ג עכ"פ אף לפ"ז לא שייך הברכה להקידוש אלא שמברך על הצורך ליין בקידוש, ולכן מה איכפת לן לענין הקידוש אם בירך שהכל דהוא לענין השתיה והרי יכול לשתות אף בשהכל, ואף לרש"י עירובין ]דף מ[ שמסתבר דכיון דאיכא מצוה לקדש על היין דוקא לא יצא בשהכל בכוס קידוש וכוס של ברכה דהא צריך דוקא יין לזה, מ"מ ודאי יודה רש"י שברכת בפה"ג לא יהיה עיכוב לענין הקידוש אך לרש"י היה צריך לברך בפה"ג אחר ברכת הקידוש, אבל לדינא לא ראיתי מי שמביא דברי רש"י אלו שלכן אין לברך בפה"ג מאחר שיכול לשתות גם בברכת שהכל שבירך. ומסתבר לדינא שאם אחד שכח והתחיל בברכת קידוש בלא בפה"ג ונזכר עד אחר ששתה הכוס שג"כ יצא ידי קידוש.
ובדבר הפיכת הפנים בשעת אמירת בואי בשלום הנה ברובא דרובא בתי כנסיות שהיו במדינותינו היה הפתח במערב ולא היה סתירה למעשה ולכן יש שאמרו שהכוונה היתה למערב משום שהשכינה במערב ואף שהיציאה היא לכבוד השבת אולי מכיון שאמרינן ביום השביעי התעלה וישב על כסא כבודו שקאי על השבת א"כ גם היא במקום השכינה שהוא במערב, ויש שבשביל זה דהוא לשבת דלא מצינו מעלת מערב לכן הוא להפוך לפתח, והטעם בשביל האבלים אינו כלום, ואם נמצא שהפתח אינו בצד מערב מסתבר לע"ד להפוך למערב, ואיך שעושים כיון שהכוונה לכבוד השבת קדש הוא טוב אף שלע"ד אין ענין פתח שום טעם אם לא מטעם דנראה כמתכוונים לצאת. משה פיינשטיין.
<h2>שו''ת חלק או''ח ג סימן מו</h2>
בדבר להוציא בשבת חגורה ע"י לבישה על העניבה שקורין טיי ועל החלוק שסמוך לגוף י"ז שבט תשכ"ג. מע"כ ידידי מוהר"ר אהרן וויינמאן שליט"א.
בדבר לחגור החגורה שצריך לה בביהכ"נ בשעת התפלה להוציאה מביתו בשבת ע"י שיחגרנה על העניבה שנקרא טיי מצד שהחגורה תאחוז אותה במקומה איני רואה שום היתר, דהא אין זה הדרך של אחיזת העניבה וממילא אין זה אופן התכשיט, דהעניבה אינו בגד אלא תכשיט ואם לא יהיה עליו כאופן שנושאין התכשיט לא שייך להתיר, דרק בהפסק בגד מותר ללבש עוד חגורה כדאיתא בתוס' שבת דף נ"ט משום שכן הדרך ללבש חגורה על גבי בגד ליפות לבישת הבגד בהחגורה, אבל על תכשיט העניבה שאין הדרך לאוחזה באופן חגורה אין להתיר.
וללובשה על החלוק שסמוך להגוף נמי אין להתיר כיון שליכא בלבישה זו ענין יפוי הלבישה דהחלוק שלא איכפת להאדם ביפוי לבישת חלוקו שעל בשרו שעיקר הלבישה הוא מצד הזיעה, ורק כשהיה צורך מצד הפסק מלבו להערוה נעשה ממילא מלבוש שהרי אי אפשר היה בלא מלבוש דחגורה, אבל כיון שבשביל זה הא חגורים אנחנו במכנסים שמפסיקין שפיר כדאיתא בתוספות שבת דף י' לכן אין החגורה מלבוש אלא כשהוא ליפות את לבישת הבגד שלא שייך זה בהחלוק שעל בשרו. וגם לבד זה הרי חגורה החלוק במכנסים התחתונים. ולכן אם אינך רוצה לילך בחוץ עם החגורה על הרעקל מוכרח אתה להביא לביהכ"נ שתתפלל בו בעש"ק את החגורה שאתה צריך לה בשעת התפלה למחר.
ובדבר לשלח מכתבים עש"ק ע"י הבי דואר במדינתנו, הנה במקומות שמצויין יהודים שעובדים שם כמו בנוא יארק וברוקלין, אף שעכ"פ הם המיעוט כי הרוב הם נכרים, וגם הרבה מהיהודים שעובדים שם הם שומרי שבת ונמצא שהיהודים מחללי שבת שיש לחוש שיגרמו להם חלול שבת הם מיעוט קטן, מ"מ כיון שעכ"פ מצויין יהודים שעובדים שם מן הראוי להחמיר, אף שאין ידוע איסור ברור בזה כיון שהרוב ליכא בזה גרם חלול שבת דיש לכאורה למיזל בתר רובא. ובמקומות שאין מצויין יהודים העובדים שם אף שיש לחוש לאיזה יחידים מיהודים שעובדים שם איני רואה שיצטרכו להחמיר לפ"מ שהלכה כב"ה בשבת דף י"ט, כיון שהוא מיעוט שאינו מצוי. ידידו, משה פיינשטיין.
<h2>שו''ת חלק או''ח ג סימן מז</h2>
אם מותרת האשה לצאת לרה"ר במוך דחוק שבגופה להפסק טהרה י"ח שבט תשכ"ג. מע"כ ידידי הנכבד הרה"ג מוה"ר משה ראם שליט"א מנהל ישיבה במעקסיקא ]במכסיקו[.
בדבר המוך דחוק שנותנת האשה בגופה להחזיק שם מקודם השקיעה עד אחר בין השמשות להפסק טהרה לידע שנפסק הדם להתחיל למנות השבעה נקיים אם מותרת לצאת בו לרה"ר בשבת, הנה לכאורה יש לאסור כיון שכבר אינה חוששת לנפילת דם על בשרה שתצטער מזה שזהו ההיתר לצאת במוך שהתקינה לנדתה שכתבו התוס' בשבת דף ס"ד, ואף לרש"י שם שמתיר במוך שנבלע בו הדם ולא יטנף בגדיה, הוא משום דגם צורך זה מחשיב למלבוש דהוא כמו יפוי הלבישה בהבגדים שהיא לבושה באותו זמן ששופעת הדם. והחלוק מהצלת טינוף דכיס הזב שאסור בדף י"א ]שבת[ עיין בחדושי הגרא"מ הורוויץ שכתב דזב כיון שאינו שופע תמיד הרי בשעה שאינו צריך הוא משוי, וטעמו תמוה דאם הצורך לרש"י מחשיב ליפוי לבישה והדרך דזבים הוא להניח הכיס כל היום בשביל הספק דשמא יראה זיבה ויטנף דבשביל שהדרך כן מחשיב המקשה לדרך הוצאה בכך לחייבו חטאת הרי אדרבה הי"ל להקשות דלכן יהיה מותר לגמרי כמלבושיו ואיך יועיל סברא זו להחשיב שהוא משאוי ושמוציא כדרכה לחייבו חטאת, וא"כ משמע כתוס' דלצורך אצולי טינוף אין לזה חשיבות לבישה אף שהוא צורך גדול ולכן שפיר עושה הצורך שהוא דרך הוצאה לחייבו חטאת כדהקשה. ואולי כיון שלא שהצורך לזה יחשיב זה למלבוש אלא שההיתר לרש"י הוא בשביל יפוי הלבישה דשאר בגדיה שלבושה אז, לכן הרי בשעה שאינו רואה זיבה הא ליכא יפוי לבישה בעצם, ורק שלבש הכיס מצד חשש שמא יראה ויהיה אח"כ יפוי לבישה נמצא שהוא עתה צורך בלא יפוי לבישה שהוא משאוי ועוד חמור שהוי מצד הצורך דרך הוצאה בכך לסברת המקשה. עכ"פ בזמן שמניחה המוך להפסק טהרה כבר אינה שופעת דם ואין לה צורך לאצולי מטינוף רק לידע לענין ספירת הנקיים שהוא משאוי ואם היה זה חיוב ממש היה לן גם לחייבו חטאת באם הוא לרה"ר כמו בכיס של זב כשצריך ספירה גם לרש"י.
אבל מאחר דהנחת מוך דחוק אינו מדינא אלא לחומרא בעלמא והרבה פעמים אין צורך אף להחמיר כלל והיא הוצאה בעלמא אין להחשיבה כדרך הוצאה והוא שייך לאסור רק מדרבנן, ולכן יש טעם גדול דבהוצאה כזו שהוא בבית הסתרים דמטה שאין דרך להוציא כלל דרך שם, הוא מלתא דלא שכיחא של"ג בו רבנן אף בשבת וכ"ש בין השמשות שעל הרבה עניני שבותים לא גזרו ביה"ש. אבל מ"מ כיון שלא מצינו זה בפירוש להיתר מן הראוי להחמיר כל זמן שאין לנו ראיה ברורה להיתר. ידידו מוקירו, משה פיינשטיין.
<h2>שו''ת חלק או''ח ג סימן מח</h2>
אם מותרת אשה לחבר במחט מוך לכסותה שתצטרך לבדיקה במקום שהולכת שמה ער"ח אדר תשכ"ט. מע"כ ידידי מהר"ר בנימין מיכל קאגאן שליט"א.
בדבר אשה שרוצה לילך מביתה בשבת למקום שלא יהיה לה במה לעשות בדיקה אם יכולה לתחוב מוך במחט לבגדה כדי שיהיה לה שם במה לעשות בדיקה והוא מחמת שראה מע"כ בחו"י סימן קמ"ג במחבר בית צואר פשתן במלבוש צמר במחט אסור משום שעטנז שלכן אולי גם לשבת הוא חבור להתירה לילך דרך רה"ר ובכרמלית. הנה פשוט שאסור דהמוך שחברה לכסותה אינו בחשיבות בגד אף שמחובר לבגד והוא הוצאת משוי ממש, אך שאפשר הוא שלא כדרך הוצאה ולא יהיה בחיוב חטאת מ"מ איסורא הוא ואסורה אף לכרמלית דגם שלא כדרך הוצאה אסרו בכרמלית ובחצר שלא עירבו.
ועיין ]או''ח[ בסימן ש"א סעיף כ"ג שכתב הרמ"א דלא מהני מחובר לכסות בדבר שאין דרכו בכך, אף שאיירי בחבור גמור ע"י תפירה, והמ"ב ס"ק פ"ב הביא שהמרדכי סובר דהוא גם משאוי לחייב ברה"ר, והוא במרדכי פ' במה אשה סימן ש"נ בשם הר"מ, וכנראה שמחשיב זה גם דרך הוצאה. ומש"כ הרמ"א שם דמותר לצאת במטפחת שמקנחין בו האף אם מחובר לכסות. והטעם כתב הט"ז ]או''ח סי' ש"א[ ס"ק י"ד מש"ג בשם הסמ"ג דאע"ג דהני פצוליט לא הוי מלבוש ולא תכשיט מ"מ כיון שאינו חשוב בטל לגבי כסות, ומטעם זה היה מקום להתיר אף במוך לבדיקה דג"כ אינו חשוב שיש לו ליבטל. אבל נראה דלא שייך זה אלא באם תוכל לעשות הבדיקה אף כשהוא מחובר לכסות, דאם תצטרך להסירו מהכסות בשעת הבדיקה לא שייך שיתבטל להכסות, והא דפצוליט היו יכולין לקנח האף אף כשהוא מחובר להכסות. והמ"ב ]סי' ש"א[ בס"ק פ"ד הביא דיש שכתבו דמה שלא חשיב כמשאוי הוא רק בזמניהם דהיה הדרך לתפור כן להכסות הלכך בטל הוא לגבי בגד, והוא אליבא דפי' הגר"א שם שכתב וכן מותר כאן בתפור היטב וכמו זוג שם כיון דהדרך להיות מחובר עיי"ש, ומצוין בשעה"צ להגר"א שלפ"ז בזמנינו שאין הדרך לתפור הפצוליט להכסות אסור, שלכן יש לאסור מכ"ש להבדיקה שליכא זה אלא לפעמים רחוקות בנשים שודאי לא שייך לומר שהדרך כן שודאי אסור. וגם הדרך כן הוא דוקא כשגם בחול עושין כן ולא כשרק בשבת עושין בשביל היתר היציאה.
ובהא דבמגילה דף כ"ח הושמטו תיבות בכל יום מתנדב"א אלא נאמר השונה הלכות מובטח לו שהוא בן עוה"ב, הנה מלשון הרמב"ם בסוף ספר אהבה בתחלת סדר תפלות שכתב שנהגו לומר הא דאר"ז בנות ישראל הן החמירו על עצמן מטעם דצריך לעמוד להתפלל מתוך הלכה פסוקה שבברכות דף ל"א אמר אביי שיאמרו זה ונקט אח"ז שנהגו לומר הא דתנדב"א, שמשמע לי שהוא מהא דמגילה משום דבמגילה נקטם הגמרא בהדדי שאמר זה ר"ל לאגמוריה לההוא גברא דארכביה אכתפיה, ועוד שיותר משמע דלא גריס לה בסוף נדה דהתוספות כתבו בסוף נדה דאית ספרים דלא גרסי ליה מיהו רש"י ור"ת גרסי שלכן משמע דהלא גרסי הוא בספרי ספרד, ובגירסת הרמב"ם איתא נמי תיבות בכל יום הרי דגם במגילה צריך להיות זה וט"ס הוא מה שהושמטו לכאורה. אבל אני בחדושי בסוף נדה בארתי שר"ל השמיע בזה שאמר לההוא גברא שיגמור מיניה הא מילתא שהוא הא דאר"ז והא דתנדב"א שזה אינו חדושא דר"ל שיתחשב בשביל זה רבו שיהיה רשאי להשתמש בו, אלא משום דהוכיח מזה שהלכות אחד עשר נאמרו שפליג עם ר' יוחנן בסוף נדה, לכן בכוונה השמיט ר"ל משום שלמה שנוגע לחדושו שמפרש דקאי תנדב"א על הלכות אחד עשר אין נוגע מה שאמר תנדב"א גם בכל יום ניחא ומדויק. אבל הוא ענין עמוק ואין לי הפנאי להאריך בזה עתה. ידידו מברכו בהצלחה בתורה וכ"ד, משה פיינשטיין.
<h2>שו''ת חלק או''ח ג סימן מט</h2>
בשעון ופען המחוברין לעלעקטרי אם מותרין בטלטול ח' אלול תשכ"ב. מע"כ ידידי הנכבד מוה"ר גדליה זופניק שליט"א.
בדבר שעון עלעקטרי וכן פען שמחובר לעלעקטרי בחוט ארוך אם רשאין לטלטלו בשבת באופן שאין לחוש שינתקו ממקום חבורם להעלעקטרי, הנה שלא לצורך גופן ומקומן יש טעם גדול לאסור שהרי הכח שעושה המלאכה בהן הוא באיסור ע"י חבורן להעלעקטרי, אף שאין עצם מלאכתן ענין איסור דהוראת השעות וגלגול הפען לעשות רוח אינו איסור כיון דעכ"פ נעשו באיסור, אבל לצורך גופן ומקומן מותר משום שהם כלים דהשעון הוא כלי כמפורש בכלים פי"ב מ"ד וכן הפען הוא כלי שהרי משתמשים בהם לידע השעות ולקרר הבית וכלים שמלאכתן לאיסור מותר לטלטלן לצורך גופן ומקומן אף כשעצם המלאכה הוא ענין איסור כקורנס של זהבים ונפחים כדאיתא ]או''ח[ בסימן ש"ח סעיף ג', וכ"ש באלו שעצם מלאכתן אינו ענין איסור רק שנעשו ע"י איסור שיש להתיר לצורך גופן ומקומן. ואף להאוסרין בנר שהדליקו בו בשבת לטלטל אף לצורך גופו ומקומו ]או''ח[ בסימן רע"ט סעיף ב' לא שייך לכאן משום דכיון דהוא באופן דא"א לנתקן מעולם לא נאסרו לצורך גופן ומקומן, עיין בט"ז שם סק"ב. ידידו המברכו בכוח"ט, משה פיינשטיין.
<h2>שו''ת חלק או''ח ג סימן נ</h2>
אם מותר לכסות עצמו בשמיכה עלעקטרית ד' אדר ב' תשכ"ה. מע"כ ידידי הרב הגאון הצדיק כש"ת מהר"ש יחזקאל שרגא רובין האלבערשטאם שליט"א, הגאב"ד ואדמו"ר מציעשינאוו.
הנה בדבר לכסות עצמו בשבת בשמיכה עלעקטרית, היינו שתפורים בתוכה חוטי העלעקטערי, אשר דן בזה הרב הגאון ר' חיים מאיר יחיאל שפירא אבד"ק נאראל, הנה מצד איסור מוקצה ודאי צדק בדבריו דהשמיכה כיון שראויה להתכסות בה גם בלא חום העלעקטרי כשאין צריכין לחום גדול, היא כלי שמלאכתה גם להיתר שמותר לטלטל אפילו להצניעו שלא יגנב ולא ישבר כדאיתא במג"א סימן ש"ח סק"ט.
אבל מצד שהוא נעשה בסיס להעלעקטרי יש לדון, דמה שכתב הרה"ג רחמי"ש שכיון שראויה השמיכה להשתמש גם בלא העלעקטרי הוא כמו בסיס לאיסור ולהיתר דמותר כשדבר המותר הוא ג"כ חשוב, לא דק דהא השמיכה הוא הדבר שנעשה הבסיס להעלעקטרי ולא נידונה השמיכה כבסיס גם לעצמה, דמ"ש ממטה שיש עליה מעות ומחבית שהניח עליה אבן ומהשלחן שהעמיד עליה הנרות שאסורין בטלטול משום שנעשו בסיס לדבר האסור, עיין בשבת דף קמ"ב ובאו''ח סימן ש"ט סעיף ד' ובסימן רע"ז סעיף ג', והוא דבר ידוע ומפורסם שנוהגין שיניחו על השלחן את החלות קודם הדלקת הנרות, אף שהשלחן והמטה והחבית המלא יין יותר חשובים, אלמא דלעצמה אף שהיא חשובה ביותר אינו כלום ונעשית בסיס למוקצה שעליו, ולכן גם הכא השמיכה נעשית בסיס להעלעקטרי ואינו כלום מה שהשמיכה חשובה יותר.
אבל לדינא בעצם הא חוטי העלעקטרי התפורים בהשמיכה נחשבים מהכלי עצמה שממילא אינם מוקצים מצד עצמם כגון אם היו חמים מערב שבת, ורק שמצד החבור להעלעקטרי שבכותל היה שייך לאסור, שבזה מסתבר דכיון שאינו שייך לטלטול דהרי הוא מחובר בכותל לא שייך שיאסור מה שמחובר לו בטלטול. וגם אולי מחובר לא שייך להחשיב דבר אחר לו לבסיס שמחובר אין צורך לו בבסיס. אבל לבד זה הא בעצם כלי שמלאכתו לאיסור נמי מותר לצורך גופו ומקומו, ומה שהנר אסור לטלטלו אף לצורך גופו ומקומו כדאיתא ]או''ח[ בסימן רע"ט סעיף ב', הוא מטעם שכתב הב"י שם משום דבעודו דולק פשיטא שאסור לטלטלו בכל גוונא, והביאו הט"ז בסק"ב, והוא משום דנעשה בסיס להשלהבת כדאיתא בשבת ריש דף מ"ז בפרש"י וכן הוא בלב"ש, והוכיח הב"י זה מאבן ע"פ החבית שאוסר אפילו לצורך גופה בשבת דף קמ"ב, והוא משום דהאבן אינו כלי שאסור אפילו לצורך גופו, וכן הוא השלהבת, שנמצא שהוא בסיס לדבר האסור אפילו לצורך גופו שלכן נאסר גם הבסיס אף לצורך גופו, אבל הדבר המדליק בעלעקטרי וכן דבר הנדלק נחשב זה ודאי כלי שתשמיש שלו הוא להדליק ולהדלק, וכיון שהוא כלי הרי הוא מותר לצורך גופו ומקומו וממילא גם הבסיס שלו יהיה מותר לצורך גופו ומקומו עוד מכ"ש. ולכן ברור שאין בטלטולו איסור מוקצה ולא איסור בסיס לדבר האסור.
ומצד החשש שמא יבא להגדיל החום או להקטין ודאי יש להצריך שיעשה היכר היינו שמקום הכפתור שבו מגדילין ומקטינין יכרכהו במטלית ויתפור שיזכור מזה שהוא שבת, וכן מקום שתוחבין בכותל ידביק עליו איזה דבר לסימן שלא יוכל להוציאו מהכותל. ומצד החשש שמא ע"י שיתגלגל בשינתו מצד לצד יוציאהו מהכותל ויכבה, פשוט שאין לחוש משום שאינו מתכוין ואינו פסיק רישיה, והכא עוד עדיף שהרי כוונתו ורצונו הוא דוקא שיהיה תחוב בהכותל כדי שיהיה חם לו, עיין בשבת דף ע"ה בפציעת חלזון דאמר שאני הכא דכמה דאית ביה נשמה טפי ניחא ליה, ובפרש"י.
ומש"כ הרה"ג רחמי"ש על פי מה שראה בשו''ת חזון נחום בשם חדושי מהרא"ל דתולדות לתולדות לא מצינו, שלכן בהבערת עלעקטרי דהם חוטי מתכות הוא תולדה כדאיתא ברמב"ם פ"ט משבת ה"ו ובר"פ י"ב שם, ועשיית הבערה בדרך דחיקת הכפתור להגיע להעלעקטרי הוא נמי רק תולדה שלא אמרינן תולדה לתולדה, לע"ד הם דברים תמוהים ואין לסמוך ע"ז לדינא, ועיינתי בספר שו''ת חזון נחום )כי ספר מהרא"ל על שבת אין אצלי( וכתב בשם מהרא"ל דאם הכנסה היתה תולדה היה הזורק מרה"ר לרה"י שהוא להכנסה תולדה לתולדה שלא היה חייב, ולכן חידש בעצמו דלהיראים שסובר שרק כתיבה בדיו הוא אב וכתיבה בסם ובסיקרא וכל מיני צבע הוא תולדה, ורושם לרבנן דר' יוסי הוא נמי תולדה לא יהיה חייב על רושם בסם ובסיקרא וכדומה משום דהוא תולדה לתולדה, דלבד שהוא בלא טעם הרי יקשה, דא"כ נמצא שתולדות דשבת לאו כיוצא בהן, דבאב חייב אף כשיעשה מזה תולדה כהא דזורק מרה"י לרה"ר שהוא זורק להוציא ובתולדה פטור כגון בזורק מרה"ר לרה"י אם הכנסה היתה תולדה אף שבדרך העברה שהוא האב אין חילוק, וכה"ג נחשבו לאו כיוצא בהן כדאיתא בתוספות ריש ב"ק ד"ה דאילו שאף שטמא מת עושה כלי מתכות כיוצא בו מ"מ נחשב לאו כיוצא בהן, משום שכלי מתכות התולדה אינו עושה כיוצא בו בכלי מתכות אחר עיי"ש, וא"כ כ"ש ששינוי זה דבזריקה יתחייב רק להוצאה ולא להכנסה, ובסממנים יתחייב רק בכתיבה ולא ברושם היה מתחשב זה לאו כיוצא בהן דהאבות והרי אמר שם בב"ק ]דף ב[ דתולדות דשבת כיוצא בהן. ועוד יקשה מהא דמקשה לר"א דמחייב אתולדה במקום אב אמאי קרי ליה אב ואמאי קרי ליה תולדה, הא נ"מ גדולה היא בין אב לתולדה דאילו באב חייב אף כשיעשה מזה תולדה, ובתולדה פטור כשיעשה מזה תולדה. ולכן צ"ע כוונת דברי הגדולים אלו ואין לסמוך ע"ז לדינא. ותולדות לתולדות לא מצינו הוא שייך רק על זה שאין לחייב אלא מה שדומה להאב, ולא מה שדומה להתולדה לבד ולא להאב דהוי רק דומה לדומה שהוא דמיון רחוק ולא על התולדות הדומים ממש להאבות שאלו יש להן דין האבות לגמרי.
ומה שציין לשו''ת אבני נזר או''ח סימן צ"ו הוא תולדה לתולדה באופן שבארתי דכתב שם באות ה' דהשואל רצה לומר דעל תולדת תולדה אינו חייב והוקשה לו על מה שהסוחט ענבים חייב הא הוא תולדה שהוא תולדה דדש, שזה מכיון שלא אמרו שסוחט ענבים הוא תולדה דדש אלמא דלא מחשבי לו דומה לדש אלא לדורך שהוא התולדה דדש ונמצא שהוא דומה לדומה שבזה הוקשה לו שאין לחייב לשיטתו דלא חייב על תולדה לתולדה, והוצרך לתרץ דדורך עצמו הוא אב לכמה פוסקים, וגם ע"ז משמע שלא סבר האב"נ שהרי דחה דבריו ממה שהרמב"ם מחייב בסוחט אף שכתב דסוחט תולדה דדורך, הרי דסובר דגם על תולדה לתולדה ממש כה"ג שכתבתי חייב. ואני בעניותי לא מצאתי לשון זה דסוחט הוא תולדה דדורך ברמב"ם אלא שמפרק הוא תולדה דדש בפ"ח משבת ה"ז ובה"י כתב דסוחט את הפירות חייב משום מפרק ואין חייבין מה"ת אלא על דריכת זיתים וענבים בלבד, ומשמע מזה שסוחט ביד הוא כדורך ממש לא תולדה דדורך, וכן משמע גם אחר זה שכתב הרמב"ם ומותר לסחוט אשכול של ענבים לתוך האוכל אבל אם סחט לכלי שאין בו אוכל ה"ז דורך וחייב ולא כתב ה"ז תולדת דורך. ונמצא שגם סוחט הוא עצמו התולדה דדש כמו דורך. וכן מש"כ הרמב"ם הסוחט את הפירות חייב משום מפרק משמע שהוא מפרק ממש ולא תולדה דמפרק ונמצא שאף שמפרק הוא תולדה דדש גם סוחט הוא התולדה דדש וליכא הוכחה מכאן דחייב גם על תולדה לתולדה.
ועתה בא לידי ספר מהרא"ל ולא כתב משום דתולדה לתולדה לא מצינו אלא דבהוצאה דמלאכה גרועה היא לא הוה ידעינן לה עיי"ש, וטעם זה נכון, דהא מטעם זה כתבו התוספות דצריך בהוצאה שיהיו גם התולדות במשכן, ולכן היה שייך לחלק אף אם הוא חייב בהוצאה על זריקה שלא יתחייב בהכנסה בזריקה, אבל בשאר מלאכות לא מחלק מהרא"ל, ופלא על בעל חזון נחום שהעתיק דברי מהרא"ל שלא כדבריו.
אבל בחוטי העלעקטרי נראה שתולדה דמבשל ליכא, שהמחמם את המתכות הא דוקא כשמרפהו כדהביא בהגמ"יי ע"ז מהא דשדא סיכתא לאתונא שהוא משום דמירפא רפי, ואף ששם איירי בעץ מדמה הרמב"ם לזה גם מחמת מתכות כשנעשה בזה רפה, ואלו החוטים הם רפים בלא האש ולא נירפו יותר מצד החמום. ואולי משום זה נקט הרמב"ם גם המתיך מתכות כ"ש שלכאורה תמוה הא נרפה עוד קודם שהותך ממש כמים כהא דבשול פתילה למצות שריפה, והוי זה בכלל מחמם דיש בכלל מאתים מנה, ואם לאשמועינן דהמתיך מתכות שכבר הוחם נמי חייב, הא לא משמע שאיירי במתכות חם, ולכן אפשר דהכוונה דמתיך מתכות דקים טובא שלא נירפו יותר ע"י האור שיהיה חייב בהתכה ממש כמים כהא דבשול פתילה. ולכן חוטי העלעקטרי אין בהם משום תולדה דמבשל. ונשאר רק מה שאיכא במחמם מתכות גם משום תולדה דמבעיר, אבל כיון שהמ"מ כתב שדבר שהוא עצמו נעשה אור ושורף הוא מבעיר, משמע שאם לא שורף אינו מבעיר ואלו החוטים לא נשרפים, ואף שבמשך זמן רב הן נשרפין, אולי כיון שלא ניכר דבר זה אין להחשיב מבעיר להמ"מ וצ"ע בסברא זו. אך לדינא אין נוגע זה כיון שידביק על המקום שמבעירין ומכבין שם אין לחוש כדלעיל.
ומצד רפואה לא שייך לאסור דכמה אנשים נהנים מחמימות זה וממילא גם חולים מותרין. וממילא לא שייך מראית עין כיון שעושה דבר המותר. ומש"כ הרה"ג רחמי"ש שבאיסור דרבנן ליכא איסור מראית עין, אישתמיטתיה הש"ך יו"ד סי' פ"ז סק"ו, ובאיסורי שבת גם הרמ"א ודאי יודה דבהו מפורש בגמרא לאיסור כדאיתא בש"ך. והחלוק נראה מתרי טעמי חדא משום דאיסורי שבת חמירי דהא חשוב מומר גם במילי דרבנן של שבת לרש"י ותוספות עירובין דף ס"ט עיי"ש. ועוד דלעבור על איסורי שבת נקרא מחלל את השבת מה שכל האיסורין לא נקראו בשם מחלל המצוה שכוונת חלול הוא גם במה שעושה אותה כחול גם לגבי אחרים שזה איכא במה שיטעו בנ"א עליו שעובר על איסור שבת אף שהאמת לא עבר ולכן מראית עין דשבת הוא איסור בעצם לא רק מפני החשד מה שזה ליכא בשאר איסורים ולכן אף הרמ"א שאינו חושש למ"ע באיסור דרבנן דבשול עוף בחלב שקדים מודה באיסורי שבת דאף על איסורי דרבנן איכא האיסור. ועיין בנחלת צבי שכתב שרמ"א רק בביתו מתיר שהוא בצנעא, איברא דאיתא כן בתוספות כתובות דף ס' ד"ה ממעכן שסברי התם שאף שהתירו מתקן כלאחר יד דהוא איסור דרבנן משום פסידא לא התירו בפרהסיא משום מ"ע ומ"מ התירו בצנעא, אבל הא הוא ג"כ רק משום פסידא לא גזרו ומנא לו להרמ"א שגם שלא במקום פסידא לא גזרו, ואולי רק מסברא מתרץ זה הנ"צ, וכתוס' כתובות ]דף ס'[ נמי הפסידא שמצריך הוא משום איסור מתקן כלאחר יד, אבל א"כ לא מוכרח תירוצו וליכא תמיהא על השגת הש"ך. וגם לא משמע ברמ"א שיהיה דוקא בצנעא אבל טעם הרמ"א שרק באיסורי שבת אסור אף במ"ע דאיסורי רבנן. וראיתי שגם הרה"ג ר' אהרן יהודה ווילנער שליט"א השיג עליו מהש"ך. אבל בעצם לא שייך מראית עין כיון שעושה דבר היתר.
ובהא דכתבתי לכתר"ה זה הרבה שנים ונדפס זה בספרי חיו"ד סימן רכ"ג שח"ו לומר על משה ששמע מהקב"ה שראיה בעצמו התעורר יותר שלכן רק אח"כ שיבר הלוחות, וכתב לי כתר"ה שבעל העקידה נמי כותב כן, הנה עיינתי בהעקירה פ' תשא וראיתי כי אדרבה סובר כדכתבתי שאין שום חלוק בין שמיעה מהקב"ה לראיה בעצמו והביא מהמדרש שמה שלא שיבר מקודם הוא להודיע לישראל שאסור לעשות דבר אף בידיעה גמורה עד שיראה הדבר, ועוד הביא מדרש שאמר לו הקב"ה לך רד כי גם אני ירדתי כשרציתי לדון לענוש בדור הפלגה ובסדום, ופרש"י בחומש שהוא ללמד לדיינים שלא ירשיעו הנדון עד שיראו ויבינו, וזהו גם כוונת הירושלמי תענית פ"ד ה"ה שאיתא שם ר' חלקיה בש"ר אחא מיכן שלא יהא אדם דן אומדות, שהוא להורות לדיינים ועיין בחומש תורה תמימה שפירש כן. ובעל העקידה עצמו רוצה לומר פירוש אחד כי רצה לשבר בפני כל ישראל כדי להפליג במוסרם ולהרבות עגמת נפשם, וזהו טעם גדול וכיוונתי לדבריו כדכתבתי לכתר"ה אז, והבאתי שע"ז נאמר לעיני כל ישראל שהוא לשבירת הלוחות כדפרש"י משמע מדנקט זה הקרא שהיה צורך גדול בזה ששיבר לעיני כל ישראל והוא כפירוש העקידה. ועוד פירש שאולי לא רצה הקב"ה לגלות למשה כל החטא וחשב משה שאולי רק במחשבה חטאו שבע"ז הוא כמעשה, שמ"מ ודאי קילא טובא, ואולי רק מעטים ומצד החומר שלא מיחו כ"כ אמר שחת עמך, ואולי דבר מגונה אחר היה וכינה הקב"ה לעגל כהא דוישכב את בלהה, ואולי כבר חזרו ואולי הרבה מיחו והוכיח קצת ממה שסיפר הקרא ממה שנדמה ליהושע שהוא קול מלחמה להראות שהיה קצת ספק מפני שלא גילה לו הקב"ה עיי"ש, הרי מפורש בעקידה אף לתירוצו שהוא מפני שלא גילה לו בברור מאיזה טעם אבל אם היה מגלה בברור לא היה חלוק והוא כדכתבתי. ידידו, משה פיינשטיין.
<h2>שו''ת חלק או''ח ג סימן נא</h2>
בשכחו להניח החלות על השלחן קודם ביה"ש ט"ז מנ"א תש"ל. מע"כ ידידי מהר"ר שלום נח פלאהר שליט"א.
הנה בעובדא ששכחו להניח החלות על השלחן קודם ביה"ש, אם מכיון שהלייכטער ]שהפמוטים[ היו על טס ולא על השלחן עצמו לא נעשה גם השלחן בסיס, או שגם השלחן נעשה בסיס, הנה בגמרא שבת דף מ"ז איתא אמר רבא הנח לנר שמן ופתילה הואיל דנעשה בסיס לדבר האסור, והרי איירי שם לר"ש דרק השלהבת היא המוקצה והשמן והפתילה אינם מוקצה מצד עצמן כמפורש בתוספות שם, ומ"מ הוי גם הנר בסיס להשלהבת, חזינן דאף כמה דברים נעשין בסיס, וה"ה להט"ס שעומדין הלייכטער עליו והשלחן שעליו הטס נמי נאסרו שניהן בדין בסיס להנרות שבתוך הלייכטער. אך אולי יש לחלק דהתם שא"א להשלהבת שתהא בלא שמן ובלא פתילה ובלא נר נעשין כולן טפלין להשלהבת שיש על הנר אותו ענין בסיס ממש כמו על השמן והפתילה, אבל בטס והשלחן שאין הכרח להלייכטער שיעמדו דוקא עליהן ורק שנזדמן שהעמידן על הטס והטס על השלחן, אולי ליכא בכה"ג דין בסיס על תרוייהו וממילא הוה רק הטס בסיס ולא השלחן.
אבל הא איתא ]בשבת[ ברש"י דף נ"א ד"ה ה"ז שהקשה בטמן בדבר הניטל וכיסה בדבר שאינו ניטל שאם אינו מגולה מקצתו אינו נוטל דיפנה סביבותיה ויאחזנה בדופניה ויטנה על צדה ויפול הכיסוי ותירץ דכיון דהוא מניח נעשה הקדרה עצמה בסיס לדבר האסור, הרי מפורש שאף שדבר האסור מונח על הכיסוי והכיסוי הוא על הקדרה נעשה גם הקדרה בסיס. וכמו כן הוא בטס והשלחן שגם השלחן נעשה בסיס. ועיין בסדור דרך החיים בכללי דיני מוקצה סעיף ל"ה דהמפה והשלחן אסורין בדין בסיס אם לא היה עליהן ביה"ש גם החלות הרי גם הם שני דברים ונאסרו. אך אולי יש לחלק דהמפה שהונחה על השלחן ליפותו לכבוד שבת נבטל להשלחן ונחשבו כדבר אחד, והטס שאינו בשביל נוי להשלחן לא נבטל להשלחן והוו ב' דברים. אבל מרש"י ראיה גדולה שנעשו אפילו הרבה דברים בסיס, והוא פשוט לדינא, וגם בסברא אין טעם לחלק ונאסר אף השלחן לטלטלו.
ומש"כ מע"כ דלתוספות בשם ר"ת ]בשבת[ בדף נ"א ובשם הר"י בדף מ"ג שמתירין בדעתו ליטלו בשבת, שכמו כן יש להתיר לדידהו כשהיה בדעתו להניח על השלחן את החלות שהיה אז בסיס גם להיתר שמותר, נראה דל"ד כלל דבדעתו ליטלו משם לא עשאהו בסיס כלל דבסיס לדידהו הוא רק שהניחו לכל השבת, אבל כשהניחו לכל השבת שנעשה בסיס רק שהיה בדעתו להניח גם היתר, שאם היה עושה כן היה מותר אף שהוא בסיס לאיסור מטעם שהוא בסיס גם להיתר, הא עכ"פ לא הניח ההיתר ולא היה לפי המציאות בסיס גם להיתר שיפקיע האיסור, וכי מחשבה הוא כמעשה הא אף בלא שכח והיה אנוס לא הוי כמאן דעביד והניח, כ"ש בשכח שלא הוי כעביד. וכן לטעם הר"י בתוספות ]בשבת[ דף מ"ג דבדעתו ליטלו בשבת אפילו מניח חשיב כשוכח, וכן כתבו התוספות עירובין דף ע"ז ד"ה מקצת עיי"ש, דהטעם בארתי בחדושי דכיון דדעתו ליטלו בשבת אמרינן דלא עשאו בסיס אף לתחלת השבת שהיה דעתו שיניח שם, אלא הוא כהניח בעלמא כמתעסק מחמת שהוצרך להניחו באיזה מקום דיש לנו לתלות לקולא, שלכן נידון כנמצא ממילא שם מחמת שכחה וכדומה, ודאי לא שייך זה בהניחו לכל השבת אך שהיה במחשבתו להניח שם גם דבר היתר. ולכן אף לתוספות המתירין בדעתו ליטול בשבת שהוא הי"א בש"ע ]או''ח[ סימן ש"ט סעיף ד' שהמג"א סק"ז כתב דבמקום פסידא יש לסמוך על זה, אין להתיר בעובדא זו מצד שהיה דעתו להניח על השלחן גם החלות שהן היתר. אבל אף שאסור לטלטלו להשלחן היה מותר לאכול על השלחן דאין לחוש שמא יטלטלוהו דאין הדרך לטלטל שלחן בשעה שאוכלין עליו. ידידו מברכו, משה פיינשטיין.
<h2>שו''ת חלק או''ח ג סימן נב</h2>
בענין בשול בחמה ז' מנחם אב תשל"א. מע"כ ידיד בן ידיד חשוב ונכבד בר אוריין ובר אבהן, מוהר"ר אליעזר נחום אייזענבערג, שליט"א.
הנה בדבר בשול בחמה דליכא איסור בשבת שפרש"י בשבת דף ל"ט וכן הר"ן מטעם דאין דרך בשול בכך, הוא פשוט משום דנהי שהבשול שהיה במשכן היה באש מ"מ היה שייך למילף גם בשול ע"י חמה להיות תולדה, דהא מכל האבות מלאכות שהיו במשכן הרי למדין לחייב גם כל הדומה להאבות באותו החיוב ממש ונקראו תולדות, שלכן הוצרך רש"י לפרש שאין למדין בשול ע"י חמה מבשול ע"י האש שהיה במשכן משום שאין דרך בשול בכך. ואין הכוונה דאין דרך בשול בכך כהא דעושה מלאכה כלאחר ידו ושאר שנויים שפטור כדאיתא ]בשבת[ בדף צ"ב בהוצאה וה"ה בכל מלאכה שצריך לעשותה כדרך שעושין בנ"א מלאכה זו כדאשכחן בכמה דוכתי. דהא חזינן שבתולדות החמה איכא גם אלו שדרך לבשל בהם ממש כמו בתולדות האור, דהרי המבשל בחמי טבריא תליא דלר' יוסי דסובר דתולדות אור הם דחלפי אפתחא דגיהנם חייב ולרבנן דתולדות חמה נינהו פטור כדאר"ח ]בשבת[ בדף מ', ואם אין דרך מלאכה בכך מ"ט יתחייב כשהוא תולדות האור, דמ"ש מבורר בקנון ובתמחוי שפטור משום שאין דרך מלאכת בורר בכך בדף ע"ד ומנטל צפרניו בידו ובשניו שפטור משום דאין דרך גזיזה בכך ]בשבת[ בדף צ"ד, אלא ודאי שהוא דרך מלאכה מאחר שהם חמים טובא שיכולין לבשל, ומ"מ לרבנן שחמי טבריא הם תולדות חמה פטור, וכן בסודר שהוחם באור הוא חייב בגלגל ביצה בהסודר דתולדות האור הם כאור שחייב ובהוחם הסודר בחמה באותו החום וגלגל ביצה פטור. אלא כוונתם דאף דאין להחשיב דלאו דרך מלאכה הוא לבשל בחמה דאם אין לו עצים והוא דבר המתבשל בחמה יבשלו בחמה, אבל כיון שעכ"פ אין מבשלין בחמה אלא כשאין לו עצים אין למילף אותו מבשול על ידי האור שהיתה במשכן להחשיבו תולדה מאחר שאינו דומה להבשול שהיה במשכן.
וממילא מאחר שלא ילפינן בשול חמה מבשול האור ליכא חיוב אף לא לתולדות החמה אף שדרך הבשול על ידם הוא כמו על ידי תולדות האור, דהסודר הא נתחמם בחמה באותה מדה שנתחמם באש, וחמי טבריא הא חמים כחמי האור, דמאחר דהבשול דחמה אינה מכלל המלאכה משום דלא דמו למבשל שהיה במשכן אין למילף שוב את התולדות דממילא גם הם לא דמו לבשול שבמשכן כיון שהם תולדות דבר שאין בו מלאכת בשול.
ואולי יש לומר בטעם אחר דתולדות החמה וגם תולדות האור אין הדרך כל כך לבשל בהם, שלכן אין למילף אותם שיהיו תולדה מצד חמום של עצמם אף לא לתולדות האור, אך שמ"מ חייב גם על הבשול דע"י תולדות האור מצד שנחשב זה כבשול מצד האש עצמו שהרי החמימות שבהמים והסודר הרי הוא מהאש וממילא הוא בכלל בשול האש עצמו שהרי חמום האש הוא המבשל, שלכן אף שלא היה בשול זה ממש במשכן כיון שאין לחשוב זה שינוי מדרך המלאכה חייב, ודמי זה להעמיד הקדרה ברחוק קצת יותר מהאש מכפי דרך בנ"א אבל הוא עכ"פ מקום הראוי להתבשל במשך יותר זמן שודאי חייב אף אם במשכן לא היו עושין כן כדי למהר הבשול. וכמו כן הוא במבשל בתולדות האור שהוא בשול בחמימות האור לא שייך לחלק כל זמן שאין זה שינוי ממש מדרך המלאכה שיש אף רק מעט אינשי דמבשלין בהם, ולכן כשהם תולדות חמה אף ששוין ממש במדת החום כמו אם היו תולדות האור כהא דחמי טבריא וכהא דסודר שבחמימותו יכול לבשל ביצה, פטור דמצד עצמן הא אין למילף תולדות מבשול האש שהיה במשכן מאחר דאין הדרך כל כך לבשל בהן וכל החיוב בתולדות האור הוא מצד שהוא נחשב בשול בחמימות האש שזה הא ליכא בתולדות החמה, שאם נחשוב כן הרי מתבשל בחמימות דחמה שאין בו חשיבות מלאכה. וטעם זה הוא יותר מסתבר.
ולמה שבארתי כוונת רש"י והר"ן מסתבר שזהו גם כוונת קרית ספר דכתב דאין בשול מן התורה אלא באש, ולא פליגי כלל, אלא שלא כתב הטעם דפירשו רש"י והר"ן, דהא מוכרח כן דבלא טעם היה לן ודאי למילף מבשול אש שהיה במשכן כמו כל התולדות.
וא"כ בהמייקר - וייו אווען שטוב לבשל בו כמו באש ממש ואלו שיש להם תנור כזה משתמשים בו יותר מבשול דבאש ומה שלא נתפשטו תנורים אלו עדיין הוא משום דלא מצוי עדיין הרבה תנורים וכשיהיו מצויין ודאי ישתמשו בהם כו"ע דהא הוא יותר טוב, ודאי יש למילף מבשול דאור דהיה במשכן בחשיבות תולדה שהוא לכל הדינים כהאב דבשול ע"י האור לאיסור ולחיוב סקילה וחטאת, לא רק לרש"י והר"ן אלא אף לקרית ספר דהרי לא פליגי כלל לפ"מ שבארתי.
ומש"כ כתר"ה בהצד לאסור בלשון זה, אע"פ שאין זה אש ממש מ"מ כיון שהכינו לבשל בו ונתכוין שיהיה כמו אש ממש לא כמו חמה שלא עשה מעשה במבשל, הנה לא זהו הטעם מה שליכא איסור בשול בחמה דאפילו עשה מעשה דהביא הקדרה על הגג ששם זורחת השמש יותר עד שיכול לבשל נמי ליכא איסור בשול, והטעם הוא כפרש"י והר"ן וכדבארתי דבריהם.
ולענין אם איכא מלאכת מכה בפטיש באוכלין כשגמר בשולו, הרי הביא כתר"ה שהמ"ב בבאור הלכה סימן שי"ח בסעיף ד' ד"ה והדחתן מביא דרוב שיטות הראשונים מפרשים במליח הישן וקולייס האיספנין דדוקא בחמין משום בשול ולא בצונן אלמא דליכא מכה בפטיש בבשול אוכלין, אבל הא לפי מה שמביא באור הלכה מנשמת אדם דבמליח וקולייס האיספנין כיון דהיה יכול לאכול מתחלה ע"י הדחק ליכא משום מכה בפטיש, שוב לא נבטל סברת הלבוש והפמ"ג שאיכא משום מכה בפטיש באוכלין אלא רק במה שגם במליח הישן וקולייס האיספנין, נמי סובר הפמ"ג דהוא משום מכה בפטיש. וכוונת תירוץ הנשמת אדם שלכאורה תמוה דהא מכה בפטיש הוא על הגמר אף שכבר הוא כלי ראוי לתשמיש, נראה דכיון דהיה יכול לאכול מתחלה ע"י הדחק שחשיבות אוכל כבר יש להו ליכא שוב גמר דהרי זה אוכל כמו שהוא וזה אוכל כשידיחו בצונן וזה אוכל כשידיחו בחמין דכלי שני וזה בחמין דכלי ראשון, וממילא ליכא בזה מציאות דמלאכת מכה בפטיש, ואין לחייב אלא משום מבשל דהוא דוקא בחמין, אבל באופן דאיכא גמר מלאכה כגון דבר שאין יכולין לאכול בלא הדחה ובהדחה נעשה לאוכל הוא גמר לחשיבות אוכל דלכן שייך ע"ז מלאכת מכה בפטיש אף שאיכא אינשי דלא אכלי עד שידיחו בחמין דכלי ראשון, משום דעכ"פ לענין חשיבות אוכל נעשה בהדחה לאוכל והיה זה גמר מלאכה שהוא מלאכת מכה בפטיש.
וא"כ אפשר שכל הני ראשונים סברי כתירוץ הנש"א דמליח הישן וקולייס האיספנין נאכלין גם מתחלה ע"י הדחק וליכא ממילא מלאכת מכה בפטיש כדלעיל, והר"ן שהביא בבאור הלכה שסובר דמליח הישן אינו נאכל כלל וע"י הדחה הוא נאכל ע"י הדחק שלדידיה צריך לומר כבאור הלכה שליכא מכה בפטיש באוכלין, אין הכרח ששאר הראשונים יסברו כמותו. וממילא מתורץ גם קושית באור הלכה מהא דא"ר יוסף גלגל הביצה במה שנתן בצד המיחם חייב חטאת, דג"כ כיון שנאכל כמות שהוא חי ליכא שוב ענין מכה בפטיש שזה אוכל בבשול משהו, וזה יותר מעט וזה עוד מעט יותר וזה כשנעשית קשה, וא"כ ממש הוא כמליח הישן וקולייס האיספנין לתירוץ הנשמת אדם, ודימה מר בריה דרבינא שפיר שבתרווייהו הוא משום מבשל, ושפיר כתב הגר"א דלביצה ומליח הישן דין אחד לשניהן, אבל ליכא ראיה מכאן שליכא ענין מכה בפטיש באוכלין דבדבר שאינו ראוי לאכול כלל ובהדחתו אף בצונן נעשה ראוי לאכילה אף שעדיין לא יאכלו הרבה אינשי איכא מלאכת מכה בפטיש כסברת הנשמת אדם.
וזה נראה שהיתה כוונת אביך מהר"ר אהרן צבי שליט"א, לתרץ בביצה שהוא משום דנאכל חי שהוא כתירוץ הנשמת אדם במליח הישן וקולייס האיספנין, ולמה שבארתי בכוונת תירוץ הנש"א לא קשה מהא דביצה יש בה משום בשולי עכו"ם דאף דכיון דנאכל רק ע"פ הדחק כשהוא חי יש בזה איסור בשולי עכו"ם מ"מ מועיל זה לסלק ענין מלאכת מכה בפטיש דזה עושה דשוב ליכא גמר מלאכה מאחר דזה אוכל כך וזה אוכל כך כדלעיל.
אבל קושית באור הלכה משויי אוכלא משוינן לר' יהודה ]בשבת[ בדף קנ"ה ולא מחייב משום מכה בפטיש לכאורה היא קושיא עלייהו, ולכן היה מסתבר לדינא כבאור הלכה, אבל עכ"פ אין לנו לדחות דברי הלבוש והפמ"ג והנש"א בשביל זה ולכן הוא קצת ספק לדינא.
ודברי הצפנת פענח שהביא כתר"ה דכל דבר שנתבשל בחמה הדר כמו בדם שנקרש בחמה שאיתא במנחות דף כ"א דהדר, ודאי צדק כתר"ה דמוקשין מאד דברור דלא הדרא ביצה וכל דבר שנתבשל ע"י חמה לכתחלה, ול"ד לדם שנקפה קודם שנתבשל דלאחר שנקפה שוב אינו מתבשל שלכן הדר לכתחלה.
ומאחר שאיכא איסור בשול בתנור זה יצטרכו לעשות הכירא כעין גרופה וקטומה לתנור דאש להיתר שהיה. והנני ידידו מוקירו ומברכו באהבה, משה פיינשטיין.
<h2>שו''ת חלק או''ח ג סימן נג</h2>
בחולה שאין בו סכנה שהתחיל ליקח הרפואה בחול וצריך ליקח עשרה ימים רצופין אם יש מקום להתיר ליקח גם בשבת ג' אלול תשכ"ח. מע"כ ידידי הרה"ג מהר"ר אפרים גרינבלאט, שליט"א, בדבר חולה שאין בו סכנה באופן שאסור לו ליקח רפואה בשבת והתחיל לקחת בחול כדורי רפואה שנקראו פילן שצריך ליקחם לדברי הרופא משך עשרה ימים רצופין ואם יפסיק יום אחד לא תפעול הרפואה כלום אם מותר ליקח בשבת, הנה לכאורה לא מובן צד ספק ההיתר בזה אלא דאולי מצד הפסדו הגדול בחולי זה שלא יוכל להרפא בדרך הטבע מצטער ביותר בשביל זה שלכן אולי יתחשב כמיחוש שמצטער טובא שנזכר ברמ"א ]או''ח[ סימן שכ"ח סעיף י"ז, אבל הא אין הטעם מצד הצער אלא משום שנחלה כל גופו מצד הצער מחמת שאינו יכול לסבול הצער, ולא מצד צער בעלמא שמצטער על מה שלא יתרפא אף שזהו לאינש צער גדול אין להתיר. ואם הוא איש כזה שמחמת שלהתרפא בהפילן צריך עשרה ימים רצופין שא"א בלא שיקח גם בשבת לא יוכל להתרפא יחלה מצד זה בחולשת העצבים שקורין נערוון שיהיה חשש להמחלה שנקרא נערוון ברעק דאן הוא ודאי בדין מיחוש שמצטער כל גופו שיש להתיר שיקח בשינוי קצת השייך לשנות גם ברפואת לקיחת הפילן אף שלא שייך שינוי בהבליעה, דהוא כהסברא השלישית שם, ואם א"א בשינוי יש להתיר גם בלא שינוי כשיטה ראשונה שם, אבל אין מצוי אנשים כאלו ובסתם בני אדם יש לאסור.
חולה שמותר ליקח רפואה בשבת ויש לו גם מיחוש וחולי שלמחלה זו היה אסור ליקח רפואות אם הותר לו גם ליקח הרפואה להמיחוש.
ובחולה שמותר לקחת רפואה בשבת ויש לו גם מיחוש וחולי כזה שאסור בשביל מחלה זו לקחת רפואה, אם מכיון שהותר לו לקחת רפואה בשביל המחלה הותר לו גם ליקח הרפואה בשביל המיחוש והחולי שהיה אסור בשבילו או שלא הותר, מסתבר שאסור אף שלא ידוע לי ראיה ע"ז, דאין טעם להתירו, דהא צריך מלאכה אחרת בשביל הרפואה דהמיחוש ויש לחוש לשחיקת סממנים והבשול וההוצאה לרה"ר שבשביל רפואה זו שצריכים ביחוד והוא ממילא בכלל הגזירה. אך אם בשביל המיחוש א"צ לרפואה אחרת רק ליקח יותר מרפואה זו עצמה, יש מקום להיתר דאולי לא שייך כל כך גזירה שמא ירבה דלא מצוי זה כ"כ שנגזור בזה, ובכלל איסור דלקיחת רפואה שהוא בשביל שחיקת סממנים וכדומה שהוא ביחוד בשביל רפואה זו ליכא כיון שבזו לא יצטרך אלא להרבות וגזירה חדשה כיון שלא מצוי אולי לא גזרי ולכן אם מצטער הרבה יש להקל. והנני ידידו, משה פיינשטיין.
<h2>שו''ת חלק או''ח ג סימן נד</h2>
בענין הוויטאמינים לאנשים בריאים ולחולים ב' דהגבלה ד' סיון תשכ"ד. מע"כ ידידי הרב הגאון הצדיק המפורסם מהר"ר שלום יחזקאל שרגא רובין האלבערשטאם שליט"א, האדמו"ר מציעשינאוו.
]ענף א[. הנה בדבר הוויטאמינים שהרבה אנשים בריאים שאין להם שום מיחוש וחולי, אבל הרופאים מייעצים לבלוע אותם בכל יום משום שהם מחזקים הגוף אם מותר להם לבלוע גם בשבת, כי המג"א בסימן שכ"ח ס"ק מ"ג סובר דלשון הטור אבל אם אוכל ושותה אותו לרעבו ולצמאו ואין לו חולי שרי שהוא דוקא ואם עושה לרפואה אסור אע"פ שהוא בריא, דלא כהב"י שכתב דלאו דוקא משום דמשמע דכל שאינו חולה כלל מותר לו לאכול ולשתות אוכלים ומשקין אף שאינם מאכל בריאים דכיון שאינו חולה ליכא למיגזר מידי. ולכן הוויטמינים שאינם ראוים לאכילה והם רק לרפואה גם בריאים אסורים להמג"א שראוי להחמיר כמותו דהוא בתראה.
אבל הא צריך להבין דכיון דהוא בריא מה שייך לומר שהוא לרפואה דהא אינו מרפא כלום ודבר שאינו מרפא ליכא איסור אף אם כוונתו לרפואה, וכדאיתא בתוס' שבת דף ק"ט ד"ה לדידי בכוסברתא שא"ר יוסף אין בה משום רפואה ואיירי לענין שמותר בשבת, שפירשו דהאוכלין או המניחין הכוסברתא טועין וסבורין שיש בה רפואה ואין בה רפואה, הרי שליכא איסור אף שהאכילה לפרש"י והשימה על העין לתוספות הוא לרפואה מכיון שאינה רפואה. וכן משמע ברש"י ד"ה ולא במי משרה שכתב ואין דרך רחיצה בהן אלא לרפואה דמסו, שלכאורה למה הוסיף תיבת דמסו דהיה סגי בזה שכתב ואין דרך רחיצה בהן אלא לרפואה, אבל הוא משום דאם לא מסו אף שהרוחצין במי משרה הוא לרפואה כיון שאין האמת כן לא היה אסור, וכן מוכרח לפרש"י בעלין אין בהם משום רפואה שפי' שהוא באכילתו להאיר העינים משום דלא מסו, והרי אינם ראוין לאכילה וכל אכילתו הוא להאיר העינים ומ"מ כיון דלא מסו ליכא איסור.
בשלמא לתוספות ]שבת דף קט[ שפירשו שהוא להשים העלין על העין, היה מקום לפרש שגם כוונת המשימו הוא רק לשמור מצינה ורוח וכדומה, וכדמשמע קצת לשון הש"ע ]או''ח סי' שכ"ח[ סעיף כ"ד שמפרש שהוא להשים העלין ע"ג מכה שכתב שאינו אלא כמשמרת, שלשון זה משמע לכאורה שההיתר הוא משום שמה שמשים אין כוונתו אלא לשמירה, שלכן היה משמע שאם היה כוונתו לרפואה היה אסור אף שלא מסי. אבל לפרש"י הא מוכרח זה דאכילה לא שייך אם לא לכוונת רפואה וכמפורש בדבריו שאוכל להאיר העינים ומ"מ מותר משום דלא מסו באמת, וא"כ מסתבר דכו"ע לא פליגי וכדחזינן שגם התוספות הא סברי כן כדלעיל ולכן אף הש"ע נראה שסובר כן, ומש"כ שאינו אלא כמשמרת הוא כדפי' המג"א ]או''ח סי' שכ"ח[ בס"ק ל"א על מכה שנתרפאה נותנין עליה רטייה שאינו אלא כמשמרה ואינו בהול כל כך שיבא לידי שחיקת סממנים ומירוח, וכוונתו שאשמועינן שאף שהוא צריך עדיין להרטייה לשומרה שלא תתקלקל לא גזרו ע"ז מפני שלא בהול כל כך, וזהו גם פירוש שאינו אלא כמשמרה שבעלין בסעיף כ"ד, ועיין בירושלמי פ' במה אשה סוף ה"ב ששני הדינים סמוכין זה לזה ובשניהם נאמר שאינו אלא כמשמרה ופי' קה"ע כהמג"א שזהו החדוש שאף שצריך לזה שלא תתקלקל לא גזרו בו משום שאינו בהול וזהו כוונת הש"ע, וא"כ כשבאמת אין בזה צורך אף שהוא נתכוין לרפואה אפשר מותר גם להש"ע כמו לרש"י ותוספות.
וא"כ בבריא שאוכל דברים שאינם ראוים לאכילה אף לכוונת רפואה מה שייך לאסור הא אין מרפאין אותו, ואף שהם רפואה לחולים מ"מ כיון שלבריא אין מרפאין לא שייך לאסור. וכדחזינן מרטייה שע"ג מכה שאסור להניחה ומ"מ על מכה שנתרפאה מותר ליתן רטייה והוא משום דבזו שנתרפאה אינו מרפא, א"כ כ"ש שלבריא לא שייך לאסור אף בדברים המרפאים לחולים מאחר שלו אין מרפאין אף שכוונתו לרפואה. ואף אם נימא דלרפואה הוא מאחר שבלא זה עלול הוא אף שעתה הוא בריא להתחלות בנקל מצנים ופחים וכדומה משאר מאורעות, ובאכילת דברים אלו יעשה שלא יחלה בנקל, נמי הא ודאי יש להתיר מדין רטייה על מכה שנתרפאה ועלולה להתקלקל שמותר, ומדין עלין ע"ג מכה שמותר משום שאינו מרפא אלא שעושין שלא תתקלקל ואינו בהול על זה, א"כ כ"ש שבריא שאין מה לרפאות אותו ואם הרפואה מועלת לו הוא רק שלא יתקלקל להתחלות ע"י איזה מאורעות שאין לאסור משום שודאי אינו בהול שהרי אין לו לחוש בעצם כלל והוא רק לרוחא דמילתא בעלמא שאין לחוש שיהיה בהול על זה.
ולכן צריך לומר דכוונת המג"א הוא דוקא בבריא שהוא חלש בטבעו ורוצה להתחזק ביותר ע"י הדברים שאוכל, שזה סובר הטור שהוא ג"כ בכלל האיסור כיון שיתחזק ע"י זה יותר מכפי מזג טבעו, ואף שגם באופן זה כיון שעכ"פ הוא בריא בלא שום מיחוש היה מסתבר לומר שאינו בהול ואין לגזור בזה ומטעם זה סובר הב"י שמותר, מדייק המג"א מלשון הטור שאסור והוא משום דכיון דעכ"פ הוא נעשה חזק יותר מכפי שהוא בטבעו כמו חולה שמשתנה לבריאות הוא בכלל האיסור דשם רפואה שאסרו אף שליכא בו הטעם דבהילות, והוא כדמצינו בכמה גזירות באיסורים שלא פלוג אם הוא בכלל אותו השם דאסרו. וא"כ באלו הוויטאמינים שאינם מבריאים את האדם לשנותו מכפי שהוא שיהיה מי שחלש בטבעו לחזק יותר אלא שעושין שלא יהיה עלול להתחלות בנקל יש להתיר לכו"ע אף להמג"א. ואם יש וויטאמינים שמשנים בריאותו שעושים מחלש בטבעו לחזק יותר פליגי בזה הב"י והמג"א שיש להחמיר ולאסור כהמגן אברהם. והנה ראיתי בדברי הגר"י לעבאוויץ שליט"א שג"כ מחלק כעין זה מסברתו שהאיסור להמג"א הוא רק כשע"י מה שאוכל יתחזק יותר מכפי שהוא עתה ולא באם הוא רק שלא יתחלש ויגרע מכפי שהוא עתה שזה גם להמג"א מותר. ולפ"מ שבארתי הוא מוכרח כדלעיל, וגם מסתבר שדוקא כשעושה מחלש בטבעו לגוף בריא וחזק ולא כשעושה רק להתחזק מעט יותר.
והנה הפמ"ג שכתב בא"א ]או''ח סי' שכ"ח[ דכל שכוונתו להיות גופו בריא אסור אף בבריא נראה שכוונתו כדבארתי ומדייק דבריו דבכל שכוונתו הוסיף תיבת גופו ובהאיסור כתב בלא תיבת גוף, משום שכוונת הפמ"ג הוא שהיה בריא בלא מיחוש אבל טבע מזג גופו היה חלש ונתכוין במה שאכל שיהיה מזה גופו בריא שישתנה מחלש לבריא זה אסור אף בבריא שאין לו שום מיחוש, אבל להתחזק בעלמא משמע מלשונו שמותר. אבל במחצית השקל שכתב דלהמג"א אין חלוק בין בריא לחולה אלא אורחא דמילתא נקט דסתם חולה שיש לו מיחוש עושה לרפואה וסתם בריא אין כוונתו כי אם לרעבון ולצמאון, משמע שסובר דאף בלא תועלת כלל להבריא אסור אם כוונתו הוא לרפואה אף שהוא רק טעות ודמיון בעלמא מהבריא הלוקחו. והוא תמוה כדהקשתי.
וראיית המג"א מסעיף מ"ד ]או''ח סי' שכ"ח[ דאין רוחצין במי משרה ובמים הרעים שבים הגדול באישתהו שמשמע דהוא בריא, לא מובן דהא המחבר נקט נמי דין זה והוא הא סובר שליכא איסור לבריא וא"כ מוקי זה דוקא ביש לו מיחוש וצריך לרפואה, ואין להחשיב זה לאוקימתא דא"צ לפרש זה דכיון דהאיסור הוא משום שהוא מרפא ולבריא הא אינו מרפא והוי ממילא כמפורש דאיירי בצריכי רפואה. וכן בירושלמי פי"ד ה"ג שאיתא אבל לא במי משרה ולא במי סדום אימתי בזמן שהוא מתכוין לרפואה, פשוט להב"י שהוא בחולה ששייך רפואה, ומ"מ אם נתכוין להעלות מטומאה לטהרה מותר באינו שוהה, ולא נראה שום משמעות בירושלמי יותר מבגמרא דידן והמחצית השקל לא ביאר כוונת המג"א בראיה זו מירושלמי.
]ענף ב[. והנה מירושלמי יש להביא ראיה להמג"א, דהא בירושלמי אמר אבל לא במי משרה ולא במי סדום אימתי בזמן שהוא מתכוין לרפואה הא להעלות מטומאה לטהרה מותר, א"ר שמואל אחוי דר' ברכיה בלבד שלא ישהה, הרי מפורש דבנתכוין לרפואה אפילו בלא שהה אסור. והוא דלא כבגמרא דידן דבלא נשתהא מותר אע"פ שיש לו חטטים בראשו מטעם שנראה כמיקר בעלמא כדפרש"י, אף שסתם מי שיש לו חטטים בראשו ידוע שנתכוין לרפואה, דמ"מ מותר כסך שמן למכתו שמפורש ]בשבת[ בדף קי"א שסכין שמן ורד על מכותיהן משום שכן דרכן לסוך בחול וסך הוא את השמן בחושש במתניו. וצריך לומר בטעם הירושלמי שכיון שלא שכיחי מי שירחצו במי משרה ומי סדום למיקר יאמרו שהוא ודאי לרפואה כמו שמתכוין לזה באמת, ול"ד לשמן בחושש במתניו ושמן ורד ע"ג מכותיהן שגם בריאים סכין בזה ולכן לא נאסרו מצד כוונתם, אבל הכא שבשביל שלא שכיחי הרי יאמרו שהוא לרפואה אסרו. ואף שלא אסרו כשהאמת הוא שאינו לרפואה אלא למיקר כיון שעכ"פ אפשר שהוא רק למיקר כיון שאירע כזה לפעמים, הוא משום שאם נאסור הא יהיה זה רק משום חשד דיאמרו שעושה זה לרפואה שאסור, לכן כיון שאיכא לפעמים למיקר אין טעם החשד בזה כדי לאסור, אבל להתיר בשביל זה שאירע לפעמים למיקר גם כשמתכוין לרפואה כרוב הפעמים אין להתיר, דהא ההיתר בנראה כמיקר הוא רק משום שלא ניכר בזה מעשה רפואה ולא אסרו ברפואה אלא בדבר הניכר שעושה לרפואה, ולא שייך זה בהמקומות דלא שכיחי העושין למיקר דשפיר הוא ניכר שעושה לרפואה כרוב הרוחצין במקומות אלו שזה אסרו.
וגמרא דידן סובר דמה שמותר לסוך שמן למכתו אף שמתכוין לרפואה, הוא משום דכיון שמתרפא בדבר שעושין בריאים גם שלא לרפואה, שנמצא שעושה לרפואה רק דבר שעושה גם להנאתו לא שייך בזה ענין מלאכה לאסור ואין לחוש שיבואו מזה להקל לעשות רפואה גם במלאכה, ולכן אף במי משרה שעושין לפעמים למיקר להנאתו אף שלא שכיחי וידעו ממילא כו"ע שכוונתו לרפואה נמי מותר כיון שעכ"פ עושה לרפואתו רק דבר שהיה עושה גם להנאתו ואין בזה ענין מלאכה לאסור לרפואה.
ומחדש הירושלמי שבנתכוין להעלות מטומאה לטהרה נמי מותר, אף שלכאורה כיון שכל ההיתר לאדם לטבול הוא ג"כ משום שנראה כמיקר כדאיתא בביצה דף י"ח, וכן ודאי סובר גם הירושלמי ובציון ירושלים ביצה פ"ב סוף ה"ב מפרש שבירושלמי מפורש טעם זה, דהא איתא שם בטעם היתר טבילת אדם שכן אדם טובל לקירויו בשבת, שלכאורה אין לזה באור, דאם הוא ליטהר לטהרות הוא ככל הטבילות וליכא שום עדיפות בטבילת בעל קרי להתירו לטבול בשבת יותר מטבילה דטומאה אחרת, ומה שפי' בקה"ע דכמו לקרי מותר משום שנראה כמיקר, א"כ אף לרגל מותר לטבול, לא נכון כלל דהיכן נאמר במתני' היתר לבעל קרי לטבול בשבת שיוכיח משם הירושלמי דמאותו הטעם שהתירו התם התירו הכא, דהא רק במתני' שם בביצה ]דף יז ע"ב[ נאמר דאדם יכול לטבול בשבת שהוא על כל הטבילות, ואם לקירויו הוא לתורה ולתפלה דתקנת עזרא הוא מותר לטבול בשבת מטעם אחר, משום שהוא רק מדרבנן שלא נחשב מתקן, שהרי בנטמא בולד הטומאה מותר לטבול אף כלים, וכדאי' במג"א סימן שכ"ו סק"ח, שלכן מפרש בציון ירושלים דלקירויו הוא פירוש למיקר, ונמצא שמפורש טעם זה דנראה כמיקר גם בירושלמי, ומדלא חילק בין מים יפים לרעים צריך לומר שגם הירושלמי סובר כמו בגמרא דידן משום דלפעמים בא בשרב מיקר גם במי משרה ופעמים הוא מלוכלך בטיט ורוחץ גם בימות הגשמים, וא"כ להירושלמי דטעם נראה כמיקר הוא משום שלא ניכר שעושה לרפואה, וכ"כ באיסור טבילה שמותר הוא משום שלא נראה כמתקן, וכיון שמטעם זה אוסר הירושלמי במי משרה לרפואה מאחר שלא שכיחי שרוחצין שם למיקר לא היה לו להתיר לטבול במי סדום. אבל הוא פשוט דרק כשמתכוין לרפואה אסרו משום דכיון דלא שכיחי הוא כניכר כוונתו שהוא לרפואה, אבל כשנתכוין לטבילה שזה הא לא ניכר במי סדום שהוא לטבילה יותר מלמיקר דתרווייהו לא שכיחי לכן ליכא איסור מתקן בטבילה זו דג"כ לא אסרו כשאינו ניכר, ונשאר רק מה שיחשדו שהוא לרפואה שזה לא אסרו מאחר שעכ"פ אפשר שהוא למיקר.
ואמר ע"ז ר' שמואל אחוי דר' ברכיה בלבד שלא ישהה, דבנשתהא שאין עושין כן במי סדום למיקר אלא לרפואה אסור אף שרוצה לישב שם הרבה זמן להקר יותר, משום דהוא דבר שאינו מצוי כלל כמיעוטא דמיעוטא שלכן איכא טעם החשד לאסרו אף כשהוא שוהה שם להקר, וממילא אסור גם כשאירע שהוצרך להשתהות לטבילתו יותר מאיזה טעם כיון שהוא יותר מהזמן שאירע להמיעוט שנכנסין שם להקר. וזהו באור הירושלמי.
ולפ"ז שלהירושלמי אסור בנתכוין לרפואה אף בלא אישתהי, יקשה קצת באם הוא חולה שצריך לרפואה דמי סדום אף שעתה הוצרך ליכנס לשם להעלות מטומאה לטהרה, ודאי הא ניחא לו בהרפואה. ומסתבר שמה שטבל עתה במי סדום ולא המתין עד שימצא מים יפים הוא בשביל הרפואה, ל"מ לטבילה שלא בזמנה או אף בזמנה למ"ד טבילה בזמנה לאו מצוה שהיה רשאי להמתין, אלא אף למ"ד טבילה בזמנה מצוה מסתפקנא שאפשר שאינו מחוייב להצטער ולטבול במים רעים. וטעם הספק שלי הוא מהא דבסוף יומא כתבו התוספות בד"ה מכלל דגם רבנן דהיה שם כתוב על בשרו דסברי כורך עליו גמי יכולין לסבור טבילה בזמנה מצוה דהוא שאין לעבור זמנה במזיד ובמתכוין אבל לשמא תדחה מפני שיחזר אחר גמי לכסות השם לא איכפת להו, ואם היה חיוב מצוה זו חיוב גמור ככל מ"ע ודאי היה להם לחוש לשמא תדחה, וא"כ אפשר שאף ר' יוסי דסובר דלא מהדרינן אגמי אינו מחמת שהוא חיוב גמור ככל מ"ע, דהיה נמצא דאיכא ג' מחלוקות בדבר דלר"י ב"ר יהודה לאו מצוה היא כלל, ולרבנן היא מצוה אך לא ככל מ"ע, ולר' יוסי הוא חיוב גמור ככל מ"ע, אלא דאף ר' יוסי סובר כרבנן אבל כיון דמפני כבוד השם הרי אית לו עצה להניח ידו עילויה ורק שיש חשש רחוק דזימנין דמשתלי, וכנגד זה איכא חשש שלא ימצא גמי ותדחה הטבילה סובר דיש יותר לחוש לדחוי הטבילה דהוא שיש לחוש שיטעה לדחות הטבילה גם בלא צורך משום שלא ידעו שאיכא צורך משום דשמא משתלי ושקיל ידיה, ולא לחוש לשמא משתלי שהוא גזירה למילתא דלא שכיחא כלל שיהיה שם כתוב על בשרו דהוא מילתא דאיסורא וממילא גם בשוגג לא שכיחא כלל, ורבנן מחמרי לחוש אף דלא שכיחא ולהחשיב זה צורך אף שאולי יצטרכו לדחות הטבילה ע"י זה. אך אף אם נימא דלר' יוסי הויא טבילה בזמנה מצוה ככל מ"ע וא"כ מחוייב להצטער ולטבול גם במים רעים אם לא יהיה לו היום מים יפים לטבילה, מ"מ בטבילה שלא בזמנה וכן למ"ד דלאו מצוה הרי נמי רשאי לטבול אף במים רעים דלא מצינו פלוגתא בזה, אף שכיון שהיה יכול להמתין הרי מסתבר שמה שטבל כאן הוא בשביל הרפואה שיהיה לו ממילא בטבילתו, והיה לו להירושלמי לאסור, ול"ד לנתכוין למיקר שלא שייך לומר שימתין עד שימצא מים יפים דהא עתה בשעה זו קשה לו לסבול השרב ולכלוך הטיט ולכן אף שניחא לו בהרפואה אין להחשיבו כמתכוין לאוסרו כיון שגם להקר לבד היה נכנס לשם.
ולכן אולי צריך לפרש הירושלמי באדם בריא וסובר הירושלמי שגם בריא אסור כשמכוין לרפואה, שלכן כשלא מכוין לרפואה אלא לטבילה אף שהיה רשאי להמתין עד שימצא מים יפים לא נימא בסתמא שהוא בשביל שרוצה בהרפואה כיון דלא צריך לזה אלא שלא רצה לדחות הטבילה משום שלא איכפת לו בצער מי סדום כל כך או שהיה צריך ליגע בטהרות אבל לא נתכוין לרפואה שלכן מותר מטעם דלא ניכר דהוא לטבילה דהוי כמיקר כדלעיל, אבל במי שיש לו חטטים בראשו אף שמותר בכוונה להקר גם להירושלמי יהיה אסור לטבול מי שיש לו חטטים בראשו משום שהוא מתכוין גם לרפואה. וזהו אולי ראיית המג"א מירושלמי שאף הבריא אסור לאכול דברים שהם רק לרפואה. אבל ראיה גדולה ליכא דאפשר דאף שהיה יכול להמתין עד שישיג מים יפים וניכר שבשביל רפואה טבל במי סדום, כיון שעכ"פ אם לא היה צריך לטבול לא היה רוחץ במי סדום אף שהיא רפואה לו אין להחשיבו מתכוין לרפואה אלא רק מתכוין לטבילה שלא אסור משום דמיחזי כמיקר כדלעיל.
]ענף ג[. והראיה שכתב המג"א ממה שנקט הגמרא רוחצין במי טבריא ובמי משרה ובימה של סדום ואע"פ שיש לו חטטים בראשו, שמפרש במחצית השקל כוונת הראיה דמלשון זה משמע דאיירי גם באין לו חטטים וקאי ע"ז הסיפא דבנשתהא אסור, הנה פשוט שהב"י מפרש שכל הברייתא איירי ביש לו חטטים דבבריא פשיטא שרוחצין, אבל לא היה שייך למינקט מי שיש לו חטטים בראשו רוחץ במי טבריא דהיה משמע שממעט אין לו חטטים דלכן הוצרך לומר רוחצין אע"פ שיש לו חטטים אף שהדין נקט רק בשביל זה שיש לו חטטים וממילא הסיפא שבנשתהא אסור קאי רק על מי שיש לו חטטים. וקצת מוכרח זה דהא בברייתא איתא נמי חמי טבריא, ובחמי טבריא שמותר רחיצה כדאיתא בשבת דף מ' מותר ודאי אף לשהות שם זמן רב כסתם רחיצה שהוא כל אחד כפי דרכו ורצונו. ואף שברמב"ם פכ"ב משבת ה"ב כתב רק שבחמי טבריא מותר להשתטף בהן כל גופו שמשמע דרחיצה אסור, עיין בלחם משנה שהקשה עליו וכל הראשונים סברי שמותר לרחוץ וכן פסק המחבר ]או''ח[ בסימן שכ"ו סעיף א', ולא הביא כלל שיטת הרמב"ם שאוסר כדרכו בכל מקום ששיטת הרמב"ם מביא אף במקום שלא פסק כותיה, ולכן מוכרחין לומר שסובר המחבר שגם ברמב"ם לאו דוקא נקט להשתטף דה"ה לרחוץ מותר אך איידי דברישא כתב וגזרו שלא ישתטף כל גופו בחמין נקט נמי בחמי טבריא מותר להשתטף, אבל איך שנימא בדעת הרמב"ם מ"מ לרוב הראשונים מותר לרחוץ בחמי טבריא שהוא בשיהוי כרוב רחיצה בחמין, וא"כ ודאי שעל מי טבריא איירי מה שאיתא בסיפא דנשתהא אסור דהוא דוקא בחולה, משום שאף הבריאין הרוחצין במי טבריא בשיהוי כרחיצה הוא לבריאות לחזק גופם שלכן אסור לחולים בשיהוי דרק מה שבריאים עושים להנאה בעלמא מותר גם לחולים אבל מה שבריאים עושים לבריאות אין זה טעם להתיר לחולים, שמה שמותר לבריאים הוא משום שלא נאסר רפואה לבריאים ולחולים הא נאסר, ולכן רק בדלא אישתהי מותר מטעם דבלא שיהוי הא כשמלוכלך בטיט היה נכנס לשם לא מצד בריאות כמו למים הרעים בימות הגשמים. וא"כ גם במי משרה ובימה של סדום הוא רק בחולה דיש לו חטטים, ונמצא שאדרבה ראיה משם להב"י.
והא דאסור לעמוד בקרקעיתה של דיומסת ]בשבת[ בדף קמ"ז נמי פשוט שלהב"י איירי בחולה. ומשמע כן מדאמר בתר זה א"ר יהודה אמר רב כל ימיה של דיומסת כ"א יום, ופרש"י ימי רפואתה, ולבריאים שאין צריכים לזה אין חלוק כל כך. וכן הא דבדף ק"ח ]בשבת[ דרבין שאל מר' ירמיה מהו למימשי מהני מיא דימא דסדום בשבת נמי מפרש הב"י שהשאלה היה על חולה, ואם המשמעות הוא שעל עצמו שאל כדכתב המחצית השקל נצטרך לומר דהוא עצמו היה חולה דלכן שאל, ואין ראיה ממה שהלך בתריה דר' ירמיה שהיה בריא שכתב במחצה"ש דהרי משמע שעל העין שאל כדשאל בתר דפשיט ליה דשפיר דמי מהו למימץ ולמיפתח עיין ברש"י, וחולי העין הולכין בשוק. וקצת ראיה מהא דמייתי ע"ז מרוק תפל שאפילו ע"ג העין אסור מטעם דמוכחא מילתא דלרפואה עביד דאילו לרחיצה מאיס, שלכן מימץ ומיפתח במי סדום נמי כיון דמוכחא מילתא ע"י זה דלרפואה עביד אסור כדפרש"י, והוא רוק תפל ע"ג העין ודאי דלבריא מותר וכמפורש במג"א סימן שכ"ח סק"כ ואם לא יכול לפתוח עיניו יכול ללחלחן ברוק תפל דאין זה רפואה, וכיון שאיירי הא דרוק תפל ע"ג העין בחולה גם הא דמימץ ומיפתח דמי סדום איירי בחולה. ואף שיש לדחות דמה שלפתוח עיניו מותר ללחלחן ברוק תפל הוא משום דידוע שאינו לרפואה אבל כשאין הבריא צריך לפתוח עיניו אף שאין לו צורך ברפואה אסור כיון שהוא מעשה רפואה דכן הא צריך לומר להמג"א, מ"מ הוא אוקימתא דרק בחולה ובבריא שאין לו צורך ברפואה אסור, אבל כשיש להבריא צורך לפתוח עיניו מותר, כ"ש שיש לאוקמי הבעיא דמי סדום בחולה, וזה לא נחשב אוקימתא כלל משום דדינים אלו לא שייכים אלא בחולה שלכן אין צורך לפרש זה.
והא דהוכיח המג"א מתוספות ]שבת[ דף י"ח שהם מפרשים הא דשורה קילורין מע"ש ונותן ע"ג העין בשבת בבריא ומניח לתענוג וליכא למיחש לשחיקת סממנים, הנה פשוט שהב"י מפרש דהתוספות לא כתבו זה לדינא משום שסברי שלרפואה אסור בבריא, אלא דכיון שאוקמו בבריא שלא צריך לרפואה הא יקשה עלייהו דא"א לפרש כן משום דבריא לא יעשה זה כלל, ולכן כתבו דשייך לפרש כן משום דהם עושים לתענוג. אבל הא יקשה להתוספות שפירשו דאיירי בבריא דמאי קמ"ל להב"י שפשיטא לו דבבריא מותר אף רפואה ממש, בשלמא להמג"א ניחא שנימא שקמ"ל זה גופיה דאינו מעשה רפואה, אבל להב"י דאף מעשה רפואה מותר לבריא מאי קמ"ל מר עוקבא אמר שמואל, וגם יקשה מה דאמר מר עוקבא לבר ליואי דהוה מייץ ופתח דכולי האי ודאי לא שרא מר שמואל הא אם איירי בבריא מותר זה להב"י בכל אופן אף דמוכח שהוא עושה לכוונת רפואה. וצריך לומר דהב"י מפרש שאף לתוספות איירי בחולה, ומה שמותר הוא משום דגם בריאים עושין זה לתענוג, והא ודאי יש להיות כן הדין בקילורין שתחת העין לתוספות שגם חולים מותרין מאחר שעושין כן גם בריאים לתענוג כהא דשמן ורד על מכותיהן וכרחיצה בלא שהיה במי משרה ומי סדום למי שיש לו חטטים וכדומה שמותר, ומה שכתבו התוספות ואיירי באדם בריא בהכרח הוא במעשה אדם בריא אף שהוא חולה, ולכן כיון שהוא חולה אסור במייץ ופתח שבאופן זה אין עושין בריאים לתענוג ומוכח דלרפואה עושה שאסור בחולה. וממילא ניחא מה שהוא חדוש דקמ"ל דאף שהוא חולה ועושה לרפואה מותר משום שכן עושין בריאים לתענוג. והשריה מע"ש לתוספות, הוא לאו דוקא אלא שכן עושין כדי שיהיו רכים וצלולים כדאיתא בב"ח סימן רנ"ב.
והא דכתב המג"א דמברכות דף ל"ח דפריך ר' יוסף על מה שעל שתיתא רכה דעושין לרפואה מברך שהכל מהא דבוחשין את השתות בשבת ואס"ד לרפואה קא מכוין רפואה בשבת מי שרי, ראיה שאסור רפואה אף לבריא ופי' במחצה"ש דאם בבריא מותר רפואה היה לו לאוקמי בבריא, נראה פשוט לע"ד דמה שבריא מותר להב"י הוא האכילה והשתיה והסיכה והרחיצה שרואין שהבריא עושה זה, אבל עשיית הרפואה כהא דבוחשין את השתות שאפשר שהוא עושה זאת לאחרים שלכן כל הרואין יאמרו שעושה זה לאחר שהוא חולה דהא בריאים אין דרכן לאכול שתיתא רכה כדאיתא בתוספות שאין רגילות לעשותו לצורך אכילה, וגם להב"י ]או''ח[ בסימן ר"ד בשם הרא"ש הוי הטעם שאין מברך על שתיתא רכה מזונות אלא שהכל משום שאינו מאכל בריאים אלא לרפואה, וגם בשיטת ריב"ב סובר כן במשמעות הרי"ף אך חולק על הרא"ש שבב"י שהריב"ב סובר שרק בברכת מזונות נשתנה בנעשה לרפואה לשהכל ולא כשהוא מפירות האילן ופירות האדמה והרא"ש סובר שאף בזה נשתנה עיי"ש, אבל התוספות ותר"י חולקים ע"ז שלא משתנה הברכה כשנעשה לרפואה אם צריך לברך עליה, עכ"פ לכו"ע שתיתא רכה עומדת לרפואה ולא לאכילה ולכן אף לבריא היה אסור לבחוש את השתות בשבת אם היה אסור לחולה מאיסור רפואה ולא היה יכול לתרץ דאיירי בבריא. ועצם הסוגיא דברכות בתרי לישני דאביי התמוה מאד איזה חלוק יש בין שתי הלשונות בארתי בדרך נכון בספרי אגרות משה חאו''ח סימן ק"ל עיי"ש.
]ענף ד[. ומש"כ המג"א וכן כתב הרמב"ם ומ"מ בהדיא פכ"א, הנה ברמב"ם איתא שם בה"כ לפיכך אסור לבריא להתרפאות בשבת גזירה שמא ישחוק הסממנים ומפרש המג"א דהוא בבריא ממש. והוא תמוה טובא דנמצא דרק לבריא נאסר שהוא כשאין צריך לרפואה ולחולה הצריך רפואה מותר שהוא לא כהסברא דהבהילות ודאי הוא שצריך רפואה יותר מלזה שא"צ לשום רפואה רק שמ"מ רוצה ליקח הרפואה וגם לא כדינא שברור שלכו"ע אסור להתרפאות מי שצריך רפואה למחלתו כמפורש בהרבה מקומות בגמ' ובדברי הרמב"ם עצמו. אבל הא כבר ביאר המ"מ פ"ב ה"י שיטת הרמב"ם שחולה בכל הגוף כגון חיה ל' יום וכגון לכחול העין בסוף האוכלא שהוא נופל למשכב או מצטער וחולה ממנו מותר לומר לנכרי לעשות לו ומותר להתרפאות ולא גזרינן לשחיקת סממנים במקום חולי כל הגוף אף שאין בו סכנה והאיסור הוא ביש לו רק מיחושים אבל מתחזק והולך כבריא אין מתירין לו אפילו שבות ואפילו ע"י נכרי וגם אסרו להתרפאות בדברים שאין בהם מלאכה ולא כלום גזירה משום שחיקת סממנים וכן בחולה באבר אחד אם הוא בריא שלא נפל למשכב מחמת זה ואינו צער כל הגוף אסרו עיי"ש, חזינן מהמ"מ שלחולה באבר אחד ולזה שיש לו רק מיחושים ומתחזק והולך כבריא לזה קורא הרמב"ם בפכ"א בריא שאסרו לו להתרפאות שהרי הוא חולה על דבר שצריך רפואה ובהול ע"ז, ובא למעט שאם הוא חולה היינו שמצטער כל גופו או נופל למשכב שבזה לא גזרו אף שאין בו סכנה דבמקום חולי לא גזרו רבנן. וכן הוא בב"י שכתב דכל הדינים האלו באדם שחושש ואינו נופל למשכב ולא חולה אלא שחושש והוא מתחזק והולך כבריא אבל אם היה חולה שאין בו סכנה הרי אמרו שצרכיו נעשים ע"י א"י ומשמע דאוכל הוא אוכלין המרפאים אותו ולא חיישינן לשמא ישחוק סמנים, וע"ז מסיק דכל שאינו חולה כלל מותר לאכול ולשתות אוכלים שאינם מאכל בריאים דכיון שאינו חולה ליכא למיגזר מידי, וסובר כן גם בדעת הרמב"ם דלא הזכיר הב"י שהרמב"ם פליג אף שמפורש ברמב"ם אסור לבריא, משום דפשוט להב"י שפירוש בריא שברמב"ם הוא בריא שצריך רפואה שהוא בחולה על אבר אחד או רק במיחושים שלזה אסרו אבל בבריא ממש לא איירי הרמב"ם ולכן משמע לו שבזה מתיר הרמב"ם. וכן משמע לשון הרמב"ם שלא כתב אסור לבריא לאכול ולשתות מיני רפואות אלא כתב שאסור להתרפאות שזה שייך רק על מי שצריך רפואה, ולכן תמוה מש"כ המג"א שברמב"ם מפורש שאסור גם בריא אף שאינו מתרפא. וזהו שיטת הב"י והרמ"א וכן הב"ח וליכא מכל המקומות שהביא המג"א שום קושיא עליהם.
ואחר שנתבאר שראיות המג"א אינם כלום להב"י ודעימיה היה מן הראוי גם לפסוק למעשה כהב"י והרמ"א והב"ח אבל מ"מ כיון שהמג"א סובר כן ומשמע שגם הפמ"ג מסכים לו והביא כן מהלבוש יש לנו להחמיר, אבל מ"מ רק כששייך ענין רפואה שהוא בבריא החלש בטבעו וע"י הרפואות נעשה לגוף בריא וחזק יש לאסור ולא כשמתחזק מעט יותר ולא אף שמועילין שלא יחלה בנקל שבזה יש להתיר למעשה כדכתבתי. ולכן רוב הוויטאמינים שאינם מבריאים את האדם הבריא לשנותו שיהיה מחלש בטבעו לבריא וחזק אלא שמחזקין אותו מעט כמו שמתחזק מאכילת בשר יותר מאכילת ירקות וכדומה, מותר ליקח בשבת אף שעושין שלא יהיה עלול להתחלות בנקל. ואם יש וויטאמינים שמרפאין מאיזה מחלה ואינו חולה הנופל למשכב אלא הולך ומתחזק כבריא אסור, ולבריא החלש בטבעו ועושים אותו להיות גוף חזק ובריא ביותר תלוי במחלוקת הב"י והרמ"א והב"ח עם המג"א שיש להחמיר.
ואם יש וויטאמינים שממשיכים תאוה לאכילה שכתב הגרא"י ווילנער שליט"א שמותר כמו לרעבונו ומפרש זה בכוונת הפמ"ג שכתב בההיתר לבריא להמג"א שהוא לרעבו ולצמאו או לתאווה, שהיינו להמשיך תאוותו לאכילה, לא נראה לע"ד כי פירוש הפמ"ג הוא פשוט או לתאווה שהוא מתאווה לאכול דבר זה אף שאינו רעב ולא צמא, דמסתבר דלאדם שאין לו תאוות אכילה הוא חולה כי דרך בנ"א הבריאים שיש להם תאוות אכילה ואלו שאין להם תאוות אכילה הם חולים וצריכים רפואה שזה אסור, אם הוא באופן קל שלא נחלה כל גופו מזה שאסור לו ליקח דברים המרפאים זה ואם הוויטאמינים הם רפואה לזה יהיה אסור ליקחם.
ובדבר לערב רפואה במאכל אף לערב בע"ש בארתי בספרי אגרות משה חלק או''ח חלק שני סימן פ"ו לאיסור עיי"ש.
ובהירושלמי דביצה פ"ב סוף ה"ב שהזכרתי שאמר בטעם היתר טבילת אדם בשבת שכן אדם טובל לקירויו בשבת שלא מובן הכוונה בזה, ופירוש ציון ירושלים שהוא כמו להקר הוא פירוש דחוק, היה נראה לפרש שזה שאמר טובל לקירויו הוא כפשוטו להחדוש דין שיש בראיית קרי שליכא בשאר טומאות שהוא טבילה לתפלה ולדברי תורה דתקנת עזרא שמותר לטבול בשבת מעצם הדין משום שלא נחשב מתקן כיון שהוא רק מדרבנן כדאיתא במג"א סימן שכ"ו סק"ח, לכן עושה זה שמותר לטבול גם לכל הטומאות ליטהר גם לטהרות אף לאלו שהן מדאוריי', מטעם דממילא לא הוי היכר שהוא מתקן בטבילתו, דהא טבילת בע"ק לדברי תורה הוא דבר המצוי טובא שאפשר לתלות שטובל לקרי לד"ת, והוא כמו ההיתר לטבול מצד שנראה כמיקר. ומה שלא אמר הירושלמי הטעם דנראה כמיקר, הוא משום מים הרעים דלא ניחא לו לתרץ כבגמרא דידן משום דלפעמים בא בשרב ופעמים שהוא מלוכלך שאינם מצוים ולכן תירץ משום שיתלו שטובל לקריו שאינו מתקן. וגמרא דילן שלא אמר זה הוא משום דאינו סובר דההיתר הוא משום שלא נראה התיקון, אלא משום דכיון שהתיקון הוא בדבר שעושה גם לצורכו להקר לא שייך לאסור דאין בזה ענין מלאכה שלכן לא שייך זה אלא כשנראה כמיקר להנאתו ולצורכו, ולא כשעושה לתקן אף שאפשר לתלות שהוא לדבר שלא אסרו כיון דהוא בדבר שאינו עושה להנאה שייך ע"ז ענין מלאכה, ולכן הוצרך לומר דהתירו גם משום דלפעמים בא בשרב ופעמים שהוא מלוכלך, דלטעם שלא שייך ענין מלאכה לאסור בדבר שעושין גם לצרכיו, אינו כלום מה שלא מצוין לתלות בהם דעכ"פ הוא עושה לתיקונו רק דבר שהיה עושה גם להנאתו שאין בזה ענין מלאכה. ואזלי הבבלי והירושלמי לטעמייהו שבארתי במחלקותם בנתכוין לרפואה במי משרה ומי סדום שבאותו הטעם פליגי גם במתקן דטבילה. ידידו מוקירו, משה פיינשטיין.
<h2>שו''ת חלק או''ח ג סימן נה</h2>
בבאור איסור הדיבור בשבת ויו"ט במייקרעפאן אף בטרנזיסטער ט"ז אדר הראשון תשכ"ז. מע"כ ידידי הנכבד מהר"ר נפתלי הכהן אורבאך שליט"א.
הנה אף שיש איזה עדיפות למיקרעפאן הטרנזיסטער מסתם מיקרעפאן מ"מ הוא דבר האסור בין בשבת בין ביום טוב ואין להקל. דטעמי האיסור במיקרעפאן הם ארבעה: )א( דבחול אין הדרך להעמיד אותו בזמן הקודם הרבה להדבור, שלכן אסור בשבת אף כשהעמידו אותו והכינוהו לזמן שידברו ויתפללו, כדאיתא בשבת דף י"ח לענין איסור נתינת חטים בע"ש שיטחנו בשבת דאמר רבה מפני שמשמעת קול ופסקו כן התוספות והרא"ש שם וכן הוא ברמ"א ]או''ח[ סימן רנ"ב סעיף ה' שכתב ויש אוסרין ברחים ובכל מקום שיש לחוש להשמעת קול, והוצרך ליתן טעם על מה שמעמידין כלי משקולת שקורין זייגער מע"ש אע"פ שמשמיע קול להודיע השעות בשבת כי הכל יודעין שדרכן להעמידו מאתמול, והובא טעם זה בב"י ]או''ח[ סוף סימן של"ח בשם האגור. ומשמע מהא דהביא גם המחבר היתר דזוג המקשקש לשעות דמותר לערכו להכינו מבעו"י בסימן של"ח סעיף ג', שרק ברחים התיר לתת חטים סמוך לחשיכה משום דכל השומעין הטחינה יודעין שנשמע ממה שנתנו בע"ש שהרי נתן סמוך לטחינה, ורק בזה פליג ר' יוסף ארבה, שאף שיש שיחשבו בנתן הרבה חטים ונמשך טחינתם שעה כשישמע בסוף השעה שנתן עתה החטים אם לא היו בתחלת הטחינה שהותחל מבעו"י, שמטעם זה אסר רבה, מתיר ר' יוסף משום דכיון שהוא דרך הטחינה אין טעם להחשד, אבל בהשמעת קול כה"ג דנשמע גם ההתחלה בשבת ואין הדרך כלל להעמיד בזמן קודם סובר המחבר שגם ר' יוסף מודה שאסור לכן הוצרך לכתוב שלהעמיד זוג המקשקש לשעות מותר שהוא מטעם האגור שהביא בב"י מחמת שהדרך לתקנו בכל יום על יום שלאחריו.
)ב( דהדבור עושה שמכלה יותר עלעקטרע שאפשר שיש בזה ענין מלאכה שלא נתברר ענין עלעקטרע מה טיבו בברור.
)ג( דאיכא בזה הגזירה שאסרו בכלי שיר משום שמא יתקן דמצוי טובא כמעט בכל פעם שצריך לתקנו באמצע הדבור, וכמעט כל אדם יכול לתקן זה שבשביל זה עוד חמור מכלי שיר שכתבו התוספות ביצה דף ל' דאין אנו בקיאין לתקן כלי שיר לטעם על המקילין לטפח ולרקד דלנגן בכלי שיר אף לטעמם לא הקילו.
)ד( דלא נשמע מהמיקראפאן אותו הקול ממש שמדבר האדם אלא שבדבור האדם נברא שם קול אחר וקול ההוא נשמע ומסתבר שיש בזה איזה ענין מלאכה ואולי גם מדאורייתא ואין הפנאי עתה לפני להאריך. ושלשה טעמים מהארבעה יש גם במיקרעפאן הטרנזיסטער, ולכן אף שטעם הג' אולי ליכא, אסור ואיל להקל. ידידו, משה פיינשטיין.
<h2>שו''ת חלק או''ח ג סימן נו</h2>
שכח לומר יעלה ויבא ונזכר קודם יהיו לרצון ואמרו בצבור קדושה וקדיש כ"ה טבת תשל"ב. מע"כ ידידי הנכבד מהר"ר מרדכי ענגיל שליט"א.
הנה בדבר שאלתו האמורה בהשכל ודעת במי ששכח לומר יעלה ויבא בר"ח ונזכר קודם יהיו לרצון שדינו לחזור לרצה ובאותו הזמן היו הצבור אומרים קדושה וקדיש איך צריך לעשות אם לומר יהיו לרצון ויאמר קדושה ואיש"ר הרי יצטרך לחזור לתחלת התפלה שימצא שיאמר ט"ז ברכות יתרות ואם לא יאמר יהיו לרצון הרי לא יענה קדושה ואיש"ר מה עדיף, הנה להרמ"א לא שייך שאלה זו לדינא, דהא בסימן קכ"ב סעיף א' פסק הרמ"א דבמקומות אלו שנוהגים להפסיק באלקי נצור קודם יהיו לרצון לכן מפסיקין ג"כ לקדושה ולקדיש ולברכו, והוא אף קודם יהיו לרצון כמפורש במ"ב סק"ב ואף להמחמיר לעצמו לומר יהיו לרצון קודם אלקי נצור עיי"ש, ובסימן תכ"ב סעיף א' הא איפסק דברגיל לומר תחנונים ונזכר אחר שהשלים תפלתו קודם שיעקור רגליו חוזר לרצה, ולא פליג ע"ז הרמ"א דהא הוא כל"ב דרנב"י ]בברכות[ בדף כ"ט שכל הפוסקים סוברים כן, ולל"ק הא אף אחר שעקר רגליו חוזר לרצה ברגיל לומר תחנונים ונמצא שליכא שיטה כזו דברגיל לומר תחנונים יחזור לראש קודם שעקר רגליו, ונמצא שבמקומותינו שאומרים אלקי נצור חוזרין לעבודה ומפסיקין אז לקדושה וקדיש וברכו, ועיין במ"ב ]סי' תכ"ב[ בסק"ח שכתב ואין נ"מ בזה בין אם אומר התחנונים קודם יהיו לרצון או אחר יהיו לרצון חוזר לעבודה, ונמצא שלדינא אין זה סתירה דיכול לענות קדושה עם הצבור וכן ברכו וכן לענות איש"ר ואמן אחר דאמירן בעלמא ויחזור אח"כ לרצה.
אך להמחבר שהוא סובר שקודם יהיו לרצון אין מפסיקין אף לקדושה ואם רוצה לומר קדושה מוכרח לומר יהיו לרצון תחלה ומסתבר לכאורה לדידיה דברגיל לומר תחנונים אמר תפלתו שחוזר לרצה הוא קודם יהיו לרצון, ואף שכתב בסימן קכ"ב סעיף ב' דאין נכון לומר תחנונים קודם יהיו לרצון הוא רק שיותר טוב לעשות כן כמפורש בב"י, שלכן נוקים הא דבסימן תכ"ב דחוזר לעבודה איירי בלא אמר יהיו לרצון, אבל לאחר שאמר יהיו לרצון כפי הראוי לעשות לשיטתו יחזור לתחלת התפלה אף שרגיל לומר תחנונים, שלפ"ז יהיה שייך שאלת מע"כ. אבל דוחק גדול הוא לומר שרנב"י אמר זה לאלו שעושים שלא כהנכון, ולבד זה מפורש בתר"י ברכות שם על הא דרנב"י שמוכיח אדרבה שאיירי בתחנונים שרגיל לומר אחר שאמר יהיו לרצון וע"ז אמר שחוזר לעבודה בלא עקר רגליו, אף שרשאי אז להפסיק לקדושה וברכו ואיש"ר כדסובר המחבר בפירוש שבקביעות דאמירת תחנונים יכול להפסיק כדרך שמפסיק בק"ש ואיירי בתחנונים שאחר רצה והוי לדינא בצריך להחזיר לעבודה שלא יקצר דהוא לגמור ולעקור רגליו כדפי' המג"א בפי' יקצר שצריך לכתחלה כדי לענות קדושה דהכא א"א לו לגמור דהא כשיגמור יצטרך לחזור לראש, לכן יהיה מוכרח לענות קדושה ואח"כ יחזור לעבודה, ונמצא שגם להמחבר הוא כמו להרמ"א ולא שייך לשאול מה עדיף. אך להמחבר הוי דין זה בתחנונים שאחר יהיו לרצון דקודם יהיו לרצון אסור להפסיק. אך שייך השאלה במקומות שאין אומרים אלקי נצור שאסור להפסיק קודם יהיו לרצון ואם יפסיק הרי יצטרך לחזור לראש ושייך לשאול מה עדיפא. ונמצא שאצלנו הוא לפלפולא ולא למעשה.
ואמינא פשוט דיהיה אסור לו לענות קדושה ואיש"ר דלגרום ברכה יתירא אסור אף בשביל זה כמפורש בסימן כ"ה סעיף י' דאסור לענות קדושה ואיש"ר בין תפלה של יד לתפלה של ראש והוא בשביל שלא יצטרך לברך ברכה אחרת כדאיתא במג"א ס"ק י"ז ועיין במחצ"ה ופ"מ א"כ כ"ש כאן שאסור כדי שלא לגרום ט"ז ברכות שאין צריכות. והנני ידידו מברכו, משה פיינשטיין.
<h2>שו''ת חלק או''ח ג סימן נז</h2>
אם הניח חמץ בהגארבעדז שלמחר יקחוהו פועלי העיר כדרכם לשרוף אם מחוייב להוציא משם ולשורפו ע"פ ד' ניסן תשכ"ה. מע"כ ידידי הרב הגאון הצדיק כש"ת מהר"ש יחזקאל שרגא רובין האלבערשטאם שליט"א, האדמו"ר והגאב"ד מציעשינאוו.
הנה בדבר להניח חמצו ערב פסח בשעת היתר בכלי אשפה הנקרא גארבעדש המונחת בחצרו אשר למחר יבואו הנכרים השכורים ממנהלי העיר לקחת האשפות ולשרוף אותם. הנכון לע"ד שאסור. ואף שמדינא דגמרא יש מקום להתיר דאף שמונח בחצרו כיון שהשליך החמץ להגארבעדזש שיזוע ששום אדם במדינה זו לא יאכל ממה שהשליכו בהגארבעדזש, אף אם יהיה חתיכה גדולה ואף אם יהיה ככר שלם, ובהמות הא ליכא לשום אדם בעירנו נוא יארק וכדומה בכרכים הגדולים שבמדינה זו, וא"כ אנן סהדי שמפקיר להו אף בלא ביטל בפירוש, דמ"ש מפירורין שאף בלא ביטל מפורש בפסחים דף ו' שאינו כלום אף דמינטר להו אגב ביתיה, ובאלו שהשליכן לגארבעדזש נמי לא חשיבי שוב לשום אדם במדינה זו, ולא היה עובר אף בהיה נועל הדלת של החצר עד שיבואו ליקח לשרוף דהיו מינטרי אגב ביתיה, וכ"ש בחצר שאינו נעול שלא מינטרי כלל. ואין לומר דכיון דיש מדינות שיאכלו מהגארבעדזש אם יהיה חתיכה גדולה, ואיכא עירות קטנות דיש להם בהמות שיקחו מהגארבעדזש עבור הבהמות, שלכן לא בטילי אף בנוא יארק וכדומה שאין אוכלין בעצמם ואין להם בהמות, דהא איתא בגמרא ]פסחים[ דף ו' בסופי תאנים וסופי ענבים שאף במקום ההוא נמצא מי שמקפיד עליהן, ומ"מ באלו שלא מקפידין עלייהו הוא הפקר אף שלא הפקיר בפירוש ואף שמינטר להו אגב ביתיה, וכ"ש באוכלין שבגארבעדזש במדינה זו שכל בני המדינה לא מקפידין משום שלא יאכלו בעצמן ואין להם בהמות, וממילא הוא הפקר ולא יעבור אבל יראה.
אבל למעשה הא איתא בסימן תמ"ה סעיף ג' שבהשליך במקום עורבים קודם זמן איסורו ולא אכלוהו העורבים אע"פ שהמקום הפקר לא יניחנו שם אלא יבערנו, ופירשו הט"ז והמג"א דהוא ברשותו במקום שמופקר לכל ליטלנו מ"מ כיון שמונח ברשותו צריך לבערנו כדינו בשריפה משום דעיקר ביעור חמץ הוא בשריפה, אף שברור שחצרו לא קנה עבורו כיון שהשליך והפקירו דהא איירי בבטל כדין ואינו רוצה לקנותו, ואף אם היה רוצה לא היה קונה דהוא חצר שאינה משתמרת דהא כתב שהמקום הפקר, אך שמ"מ כיון שהוא ברשותו צריך לעשות ביעור המובחר דהוא שריפה. ולכן גם בעובדא זו אחר שהגיע זמן האיסור צריך לבערו בשריפה כיון שהוא ברשותו. ואין לחלק דדוקא התם שאיירי בחתיכה גדולה שיש לחוש שיבא לאוכלה ובעובדא זו הא ליכא למיחש לאכילה מהגארבעדזש במדינתנו כדלעיל, דלא משמע שאיכא חשש אכילה דמצד חשש אכילה הא איכא גם בהשליך החמץ בצידי רה"ר סמוך לביתו, ומפורש במג"א שם דקודם שש שרי, וכוונתו לחלק ממש"כ דבמונח ברשותו אף שהניח קודם שש צריך לבער בשריפה אף שהוא במקום שמופקר לכל הרוצה ליכנס וליטול, ובצידי רה"ר הסמוך לרשותו מותר כשהניח קודם שש, ואם השריפה הוא מצד חשש אכילה גם בצידי רה"ר איכא חשש זה, אלא צריך לומר דסובר דליכא חשש אכילה כיון שהשליך בכוונה לבער במקום המופקר לעורבים, ומ"מ מצריך שריפה משום דזהו עיקר ביעור כדאיתא כן בלשון הב"י בשם הגמ"יי שהביא הט"ז, וכן הוא במג"א שכתב כיון דמונח ברשותו חייב לבערו כדינו דהיינו בשריפה לר' יהודה, אלמא דרק זהו הטעם וזה שייך גם בעובדא זו. ואף שבעובדא זו ודאי ישרף למחר אינו כלום דהמצוה היא לשרוף קודם הפסח כשהגיע זמן ביעורו. ולכן למעשה צריך לשרוף בהכרח לא מבעיא כשהגארבעדז הוא בחצרו אף שהוא מופקר ליכנס שם כל הרוצה, אלא אף בהוציא הגארבעדזש לצידי רה"ר סמוך לביתו כיון דהוא מונח בכליו שג"כ הוא כמונח ברשותו יש להחמיר ולשרוף בע"פ בהגיע הזמן. משה פיינשטיין.
<h2>שו''ת חלק או''ח ג סימן נח</h2>
בדבד דיש וואשער להגעלה לפסח כ"א מנ"א תשכ"ו. מע"כ ידידי הרב הנכבד מהר"ר דוד סטאווסקי שליט"א רב בקאלומבוס.
הנה בדבר דיש וואשער אם רשאין להגעיל מחמץ לפסח, ידע כתר"ה שיש שני מינים אחד מפארצעלאיי ואחד שהוא ממתכות שנקרא אלומיני, ואותו שהוא מפארצעלאיי אין רשאין להגעיל אף אם יוכלו לנקות היטב שלא יהיה שום חשש בעין, ואותו שהוא מאלומיני יכולין להגעיל אם יוכלו לנקות היטב אחר המעל"ע, וההגעלה תהיה דוקא קודם הפסח וגם טוב שתהיה בזמן היתר אכילה דחמץ. והמים שיגעילו יהיה חם יותר מכפי הרגילות להשתמש להדחת הכלים, ולפי המנהג צריך שיהיו רותחים ולכן יניחו בתוך הדיש וואשער אבן מלובן או ברזל מלובן ואח"כ ישפוך מים החמין שהולך להדיש וואשער שברוב הפעמים הם רק ק"פ גאר"ד ולרותחין הוא בחום של רט"ו לכל הפחות, ומכיון שיעברו מים החמין על האבן והברזל המלובן יהיו רותחין כהעצה שנזכר ברמ"א סימן תנ"א סעיף ו'.
וכן הדין בדיש וואשער שהודחו בו כלים שבשלו ואכלו בהם טרפות ושאר איסורין. ובדיש וואשער כשר והנידון הוא אם יכולין להדיח בו כלי בשר וכלי חלב בזה אחר זה, הנה מכיון שהוא נ"ט בר נ"ט דהיתרא שאין לחוש מצד הבליעה דבשר שהיו בתוך הכלים שנפלטו לתוך המים והבליעו זה בהדיש וואשער וכן לא להבליעה דכלי החלב, אלא מצד חשש הבעין שמא נשאר שם באיזה מקום, לכן צריך שהדבר שעומדין עליו הכלים יהיו שנים אחד מיוחד לכלי בשר ואחד מיוחד לכלי חלב כי כשנשאר עליהם איזה בעין הרי יגע בכלים אבל אם נשאר על הדיש וואשער בעצמו שהוא על כל סביביו אין לחוש כי אף שנשאר הרי יתבטל בכמה אלפים, ונזכר דין זה בספרי אגרות משה באיזה מקום.
ומה ששמעתי שיש חוששין על כלים שנעשו מאלומיני שמא לא יועיל להם הגעלה שאומרים שיש שם איזה תערובות שלא ממתכות, הנה מאחר שאנו מגעילין אחר מעל"ע שאף בלא הגעלה הוא רק אסור מדרבנן נמצא שאף אם יש ספק בזה הוא רק ספק דרבנן, ובפרט שאפשר שאינו ספק כלל, וגם יש ספק לאידך גיסא דשמא אינו בולע כלל דהם שיע טובא לפי מראית עינינו, אין מקום להחמיר בהגעלה לכלים אלו, וכשהן בני יומן והם כלי ראשון היה מן הראוי להחמיר אבל אין מנהגנו להגעיל כלים שהן בני יומן. ידידו, משה פיינשטיין.
<h2>שו''ת חלק או''ח ג סימן נט</h2>
בעיסת מצה שהניחה בפריזער ונגלדה העיסה תיכף אם מחמצת ד' ניסן תשכ"ה. מע"כ ידידי הרב הגאון הצדיק כש"ת מהרש"י שרגא רובין האלבערשטאם שליט"א האדמו"ר והגאב"ד מציעשינאוו.
ובדבר עיסת מצה שהניחה בפריזער ונגלדה העיסה תיכף אם מותר לאפותה בחוה"מ, לכאורה כיון דתנן בפסחים דף מ"ו בחלה שהפריש ביו"ט והיתה טמאה בן בתירא אומר תטיל בצונן, וכתבו התוספות בשם ר"ת דכו"ע מודו דהיכא שאירע שקרא לה שם תטיל בצונן ואיפסק כן בש"ע סימן תנ"ז סעיף ב', וא"כ כ"ש בפריזער שיותר קר עד שמגליד ונעשה קשה כאבן שלא מחמיץ, ובזה לא שייך חשש המג"א שכתב שאין לסמוך ע"ז בזה"ז שגם הצוננין שעומדין מעט בבית מתחממין, כי בפריזער לעולם הוא קר, ויש לפי זה להתיר גם לאפות.
אבל אולי אינו דומה מקום קר למים צוננין דרק מים צוננין אין מניחין להחמיץ ולא קרירות בעלמא אף היותר גדול. ועיין בפי' הרמב"ם להמשנה דאר"ע תפח תלטוש בצונן שכתב אא"כ מטילין הידים במים צוננין ומצננין העיסה בהם, משמע מלשון זה דלא המים צוננין אין מניחין להחמיץ אלא מה שהעיסה מצטננת עי"ז, וכן יש לפרש בכוונת פרש"י שכתב תלטוש ידיה במים צוננין ותקטפנה ותצטנן שג"כ הוא רק הצינון לבד, שהוא אף בכל אופן ודברים המקררים ולא רק במים. אבל מזה שהוזכר רק מים אף שיש עוד דברים המקררים כמתכות ואבנים, אולי הוא דוקא דרק מים צוננין אין מניחין להחמיץ ולא שאר דברים המקררים.
וכן נראה מירושלמי פ"ג סוף ה"ג דרש ר' ברכיה כהדא דבן בתירא מתניתא אמרה כן תפח תלטוש בצונן שתמוה לכאורה איזה ראיה היא מתפח תלטוש בצונן שהוא רק לזמן משהו דשלש נשים לשין כאחת שאר"ג דאף בנשים שאינן זריזות שהקשה ר"ע, הוא זמן מועט מנשים זריזות, ומנלן מזה לומר דיועיל אף בכל היום כבצק חלה שהפריש ביו"ט, ובפרט להירושלמי דמסיק דמיליהון דרבנן פליגין משום דתפח תלטוש בצונן ר"ע אמר זה ופליג על ר"א ור' יהושע, עיין בפ"מ ובקה"ע וסברי דאינו מועיל הטלה לצונן, ]והוא דלא כתוספות והרא"ש בשם ר"ת שכו"ע מודו לבן בתירא באם קרא לה שם, ועיין בק"נ שהביא להו ראיה מר"ע דתפח תלטוש בצונן, וכן הביא הגר"א בסימן תנ"ז דכיון דתפח תלטוש בצונן יש לנו לומר דרק לכתחלה פליג ר"א עליה מטעם שכתב הרא"ש דאולי לא יזהר יפה בהטלתה לצונן אבל בדיעבד מודו לו עיי"ש[, מנליה אולי ר"א ורי יהושע לא פליגי על ר"ג ור"ע דתפח תלטוש בצונן משום דרק זמן משהו הוא מועיל הצינון, כדחזינן שחמום מקרב להחמיץ בזמן פחות, כן הצינון מרחק החימוץ לזמן יותר, אבל אין ראיה מר"ג ור"ע שלא יתחמץ אפילו לזמן מרובה דכל היום, ואיך מביא ר' ברכיה ראיה מתפח תלטוש בצונן לבן בתירא ואף לכתחלה יעשו כן. וכן קשה על הגר"א והק"נ שמביאין ראיה לכה"פ לדיעבד לדידהו שר"א ור' יהושע לא פליגי אר"ג ור"ע, הא אפשר שעל בן בתירא פליגי כולהו. ולכן אולי צריך לומר דלא הקרירות דהעיסה עושה זה שלא יחמיץ דמשאר דברים המקררים אפשר שתחמיץ ורק במים אמרו ר"ג ור"ע תפח תלטוש בצונן, שא"כ הוא מצד שטבע מים צוננים שאין מניחין להחמיץ אף שבקרירות כמדה זו שלא במים תתחמץ, לכן מביא הירושלמי שפיר ראיה דגם כל היום לא יניחו המים צוננים להחמיץ, דכיון דהוא מצד טבע המים צוננים לא שייך לחלק בין זמן מועט לזמן מרובה כיון דגם הזמן מועט היה מתחמץ בקרירות כזה אך שהמים אין מניחים. לכן גם בזמן מרובה לא יניחו להחמיץ. ולכן אולי לשון פי' הרמב"ם ופרש"י הוא לאו דוקא מצד צינון העיסה סתם אלא מצד המים אף שהוא לא כפשטות לשונם. ומדויק לפ"ז לשון הק"נ שכתב לא כ"ש שהמים צוננין מעכבין את העיסה מלהחמיץ, שלשון זה משמע שתלוי במים צוננין ולא בקרירות העיסה.
ומצד שהוא נגלד וקשה כאבן שכתב כתר"ה שבשביל זה לא נשתנה החומר, עיין בפמ"ג יו"ד סימן ס"ט בש"ד סק"ס בשם המנ"י בבשר שהדיחו במים ונקרש והיה מונח ג' ימים שאוסר כדין בשר ששהה ג' ימים בלא מליחה אף דלא הוה כבוש כדמסיק מאחר דאינו צלול, והובא גם בבה"ט סק"ח והרי כיון שהמים נקרשו גם הבשר נקרש, ובבה"ט כתוב מפורש ונקרש הבשר תיכף עם המים, הרי חזינן שאף שנגלד וקשה כאבן נמי משתנה מכפי שהיה לעשות שלא יצא הדם במליחה כמו בבשר שלא נקרש. איברא דבפ"ת סק"ו הביא משו''ת קרית חנה שלא ברור לאסור, ובדרכי תשובה סק"נ הביא משו''ת עמק הלכה להיתר משום דבבשר שנקרש ליכא שינוי אפילו לכמה ימים, אבל הא המנ"י והפמ"ג שהם האחרונים הקודמים ומפורס' ביותר אוסרין והבה"ט וגליון מהרש"א נמי סוברין לאסור. עכ"פ יש בזה מחלוקת דרבותינו האחרונים, דלהמנ"י והפמ"ג האוסרים שם גם בעיסה גלודה מקרח נמי אפשר שמשתנה להתחמץ, אם נימא דקרירות בעלמא אינו עושה שלא יתחמץ כדכתבתי אליבא דהירושלמי.
ולכן לדינא הוא ספק מצד פשטות לשון פי' הרמב"ם ופרש"י שמשמע שכל קרירות אינו מניח להחמיץ, ומצד הירושלמי שמשמע שרק מים צוננין אין מניחין להחמיץ, שראוי מצד זה להחמיר באיסור דאורייתא וכ"ש בחמץ שמחמירין יותר מצד איסור כרת. ואף שאיכא גם ספק הסוברין דדבר שהוא קרוש לא משתנה, הרי דעת האוסרין הם מרובים וגדולים, ואף שבבשר שנשתהה ג' ימים יש מקום להקל משום שהוא רק חומרת הגאונים, אבל בעיסה קרושה שהוא לאיסור חמץ דאורייתא גם לאיסור בל יראה וכ"ש לאיסור אכילה דהוא כרת יש להחמיר. ובאם מאיזה סיבה בשוגג נשתייר בפריזער עיסה שלא הוחמצה עד אחה"פ שהוא לענין איסור דרבנן אולי יש מקום להתיר כיון דאיכא כעין שתי ספקות לדינא, אבל כיון שליכא בזה הפסד גדול יש להחמיר גם בזה.
<h2>שו''ת חלק או''ח ג סימן ס</h2>
אם אסור בבית האסורים יכול למכור לאסיר עכו"ם מנתו שיתנו לו בפסח חמץ.
ובדבר יושב בבית האסורים ל"ע ונותנים לו בכל יום לחם ועוד מיני חמץ אם מותר לו למכור לערל היושב נמי שם קודם הפסח שהוא יקח מנתו. פשוט לע"ד שמותר, דכל זמן שלא לקח בידו לא קנה. ומה שצריכין ליתן לו לאכול מחוק המדינה שמאכילין לאלו שיושבין בבית האסורים אינו קנוי לו מצד החוק, דהחוק אינו שיש לו זכות ממון בהלחם שניתן מרכוש המדינה עבור אכילת האסירים שנימא שקנה כבר בדינא דמלכותא גם בלא קנין, אלא דיאכילו אותם מלחם המדינה, ולכן עד שלא הגביה ומשך אותו לא קנה, ואולי במשיכה לא קנה משום שאף המקום שיושב ושוכב אין לו בו שום זכות אף לא זכות שאלה כיון דבע"כ מושיבין אותו לשם בחדרים שלהם, ורק הגבהה שקונה גם ברשות הבעלים יקנה. וממילא קודם שנעשה שלו בקנין הרי יכול ליקח מעות, כדאיתא בקידושין דף י"ז בגר ועכו"ם שירשו את אביהם עכו"ם כיון דלא ירית אלא מדרבנן לא הקנו לו הממון אלא כשיבא לידו ולכן יכול לומר להעכו"ם טול אתה ע"ז ואני מעות טול אתה יי"נ ואני פירות, אף שזכות הירושה הא יש לו תיכף משמת דמ"מ כיון שאינו שלו עדיין בדין ממון לא נחשב זה כחילופי עכו"ם.
אך יש לדון בזה מדין רוצה בקיומו שאיתא בע"ז דף ס"ד באמר לו העכו"ם המתן לי עד שאמכור ע"ז ואביא לך החוב אסור משום דרוצה בקיומו של הע"ז ואף שהיא של העכו"ם אסור, ואיפסק זה ביו"ד סימן קל"ב סעיף ז' ובירושת הגר הקלו בה מגזירה שמא יחזור לקלקולו, וגם בחמץ אסור ברוצה בקיומו של חמץ העכו"ם כדאיתא בטור סימן ת"נ, ועיי"ש בט"ז סק"ו ובמג"א סק"י וסקי"א. אבל פשוט שלא שייך זה בכאן דהא אף אם יאבדו כל החמץ המוכן בבית האסורים נמי יתנו להאסירים לאכול, ונמצא שאין לו שום צורך בקיומו דחמץ מיוחד שלכן אף אם יצטרכו ליתן דוקא חמץ להאסירים, הוי רק רוצה בקיום חמץ בעיר ובמדינה שזה לא נחשב רוצה בקיומו לאסור, שהרי ברור שיש כמה מינים בעולם שרוצים שיהיו בעולם וליכא איסור על זה. וגם הא אין כאן רוצה בקיומו אף דמין חמץ בכלל שבעיר ובמדינה, דהא אם לא יהיה שום חמץ בעיר מאיזה אונס נמי יאכילו לאסירים ויתנו להם מיני פירות שאינם חמץ, והוא לא התנה עם ערל האסור עמו שקונה מנתו שיתנו לו דוקא חמץ דהקנין הוא על מנתו בכל מה שיתנו, וממילא אינו רוצה בקיום חמץ כלל, ולכן איני רואה בזה שום איסור.
<h2>שו''ת חלק או''ח ג סימן סא</h2>
בביצים דמדינתנו דרובא דרובא הם מספנא דארעא, ובנמצא בביצה דבר גוש כמראה בשר עוף, וביצים המרוחצים אם יש לחוש בפסח.
ובדבר הביצים במדינה זו שרובא דרובא הם מספנא דארעא, ודאי מדינא אין שום מקום לאוסרם והיה מותר לזרוק הדם ולאכול השאר, כדין ביצים המוזרות ]ביו"ד[ בסימן ס"ו סעיף ז', אבל למעשה כיון שאף במדינותינו לא היה לן לאוסרם מדינא שגם שם היו הרבה ספקות, ומ"מ החמירו משום שהוא דבר שכמעט לכל אדם לא היה נחשב זה להפסד כלל, אף שבספקות כגון אלו היו מקילין אף באיסורים דאורייתא וחמורים, לכן יש גם לנו להחמיר שבמדינה זו לא נחשב זה כלל להפסד, ובתערובת אין לאסור. והכלים אני נוהג להחמיר שלא להשתמש בהן מעל"ע, ואין צורך להגעיל. ועיין בספרי אגרות משה חלק יו"ד סימן ל"ו נתבאר באורך אל נכון.
והביצה שנמצא בתוכה כמראה בשר עוף דבר גוש בלא שום אדמימות, הנה אם היה זה ממש ריקום בשר העוף הא אסור מדרבנן כדאיתא בחולין דף ס"ד דרק ביצת השרץ שריקמה ואכלה אמר רבא שלוקה, וה"ה דעוף טמא כמפורש ברש"י, אבל דעוף טהור הא אמר שם דהוא רק מדרבנן, ואף שהגמרא שם הביא ברייתא דראב"י דאסור אף אחר שנולדו כל זמן שלא נפתחו עיניהם וע"ז מסיק דהוא מדרבנן, מ"מ מוכרחין לומר שגם כשלא יצאו לאויר העולם שגם לרבנן אסורין, הוא נמי רק מדרבנן דהא בשרץ איירי שם בעודו בהביצה וע"ז הקשה אפילו דטהורה ותירץ דבטהורה הוא מדרבנן, וכן איפסק בש"ע ]ביו"ד[ סימן פ"ו סעיף ח', עכ"פ מדרבנן אסור. אבל כיון שרק נדמה כבשר ועיין כתר"ה וראה שהוא רק מה שקורין פערבאקן איי ואינו ריקום דבשר, אין לאסור זה אבל צריך לעיין היטב שלא לטעות בזה.
ובדבר הביצים שבאים מנוקים ומרוחצים שהפארמער מרחיץ אותם במים פושרים ומשים שם איזה סם, פשוט שאין שום חשש בזה דאינם נותנים אותם במים חמים שיכולין להבליע שאין רוצים לבשל הביצה אפילו במשהו, ומעולם לא נראה ביצה מאלו שמוכרים שבשולה אף במשהו. וכ"ש באלו שקונים קודם הפסח כרובא דרובא אנשים שאף אם היו בחמין לא היה שייך לאסור דבליעה דנתינת טעם ודאי ליכא. והדחה יש להצריך בכל ביצים גם את אלו האינם רחוצים עוד ביותר, והוא דרכם של נשים להדיחן קודם שמבשלין משום מנקיותא ולכן אין לאסור. ידידו מוקירו ומברכו לחג כשר ושמח, משה פיינשטיין.
<h2>שו''ת חלק או''ח ג סימן סב</h2>
בסיכת רפואה שיש בה אַלקאָהאָל של חמץ לחולה שאין בו סכנה בפסח.
בדבר לסוך על חטטין בגופו כשאין בו סכנה רק צער בעלמא משיחה שנתן לו הרופא שמעורב שם אַלקאָהאָל של חמץ בפסח שכתר"ה הורה להיתר, יפה הורה, דמצד איסור סיכה באיסורין הרי לר"ת בנדה דף ל"ב לא שייך כלל סיכה כשתיה שלא בשמן ואף בשמן הוא רק מדרבנן דקרא הוא אסמכתא בעלמא. ויש סתירה קצת דביומא דף ע"ז בתוספות ד"ה דתנן לא כתבו בשם ר"ת אלא זה שהוא אסמכתא ביו"כ ובתרומה, ולא שלא שייך אלא בשמן, משמע שסובר שהיה שייך סיכה כשתיה גם בשאר דברים כמו בשמן. ועוד סתירה דביומא משמע דהאסמכתא הוא רק ליו"כ ותרומה, ובנדה משמע שהוא לכל דבר, דלכן ביומא כתבו דמותר לסוך בחלב משום דלא אשכחן דאיתסר סיכה כשתיה אלא ביו"כ ובתרומה, ובנדה כתבו על ההיתר בחלב ושומן חזיר משום דרק בשמן אסמכוה דהוא כשתיה וצ"ע. עכ"פ לדינא סברי התוספות דליכא איסור סיכה כשתיה בחלב ושאר איסורים. ואף להסוברים דסיכה כשתיה הוא בכל איסורין ובכל מינים, יפה כתב כתר"ה ממחנה אפרים דהוא דוקא סיכה של תענוג. ומצד איסור הנאה כיון שאינו מאכל אדם מותר בהנאה.
אבל פשוט שהוא רק כשנעשה המשיחה קודם הפסח, דבפסח גופיה כיון שכבר נאסר בהנאה כשלא נתערב בהמשיחה אסור אף אחר שערבוהו בהמשיחה ונפסל מאכילה, כמו בפת שעיפשה ומלוגמא שנסרחה שאינו חייב לבער שהוא דוקא בנסרחו קודם הפסח. ואלקאהאל עצמו כשהוא בעין לא נחשב נפסל מאכילה שיש מנכרים ששותין אותו ע"י תערובות ותיקון קצת. אבל עיין ברמב"ם פ"ה מיסוה"ת ה"ח דשלא כדרך הנאתן דמותר לעשות מלוגמא מחמץ גם בפסח אף לחולה שאין בו סכנה משום שהוא שלא כדרך הנאתן, והביא הכ"מ מאורחות חיים דהוא מחמץ של נכרי והנכרי עשה המלוגמא, ולכן יכול כשיש לו צער טובא לעשות בפסח המשיחה בדראג סטאר של נכרי.
ומה שהקשה כתר"ה על הרמב"ם דלמה הוצרך במע"ש למילף שסיכה מותר מלא נתתי ממנו למת הא לחי שרי ולא אמר מצד שסיכה כשתיה, הנה גם לענין אכילת זר בתרומה הזכיר בפ"י מתרומות ה"ב קרא דלא יחללו לרבות את הסך, וכן בפירוש המשנה ברפ"ו דתרומות, והוא משום דקרא דכשמן בעצמותיו סובר נמי דהוא רק אסמכתא, אך בפיה"מ הזכיר גם הקרא דכשמן בעצמותיו, נראה דהוא לענין חיוב חומש למעט שאר הנאות דמותרין בתרומה שנהנה זר שאינו חייב חומש, דאחרי שאיכא קרא לאסור סיכה לזר שייך למילף גם מקרא דדברי קבלה שהוא גילוי דעת דהסיכה שייך לחייב חומש דהוא כשתיה ומתורץ דברי הרמב"ם. משה פיינשטיין.
<h2>שו''ת חלק או''ח ג סימן סג</h2>
בענין פִינְאט אם יש בו חשש איסור מנהג קטנית כ"ד אדר תשכ"ו. מע"כ ידידי מהר"ר יעקב גאלדמאן שליט"א.
הנה בדבר הפינאט שכתבתי שבהרבה מקומות אכלו אותם בפסח וכתר"ה תמה בטעם הדבר משום ששמע שעושין ממנו באיזה מקום גם קמח וגם שמע שנזרעין בשדות כשאר קטניות, אבל ידע כתר"ה שאין זה ענין כלל, שכל הדברים העושין מהם קמח נאסרו ממנהג זה, דאין לך דבר העושין ממנו קמח כתפוחי אדמה לא רק במדינה זו אלא גם ביוראפ במקומותינו וגם בדורות הקודמים ומעולם לא חשו לאסור זה. וכן הטעם שמיני חטים מתערבין בהם שכתב הטור נמי אינו כלל שכל המינים שיש לחוש למיני חטים ושעורים שיתערבו נהגו לאסור, דהא עניס וקימעל שמתערבין בהן מיני חטים ושעורים כמפורש בט"ז סק"א ובמג"א סק"ג וגם איתא שם דקשה לבודקם ובח"י סק"ט כתב שלא יסמוך על בדיקת נשים וקטנים מצד קושי הבדיקה, ומ"מ לא אסרום כמפורש ברמ"א, וחרדל כתב הרמ"א בסימן תס"ד שנוהגין לאסור דהוי כמיני קטניות אף שאין בו הטעמים. ולכן אין לנו בדבר אלא מה שמפורש שנהגו לאסור וכן מה שידוע ומפורסם. וגם יש ליתן טעם דדין מה שנאסר במנהג הא אין זה דבר הנאסר בקבוץ חכמים, אלא שהנהיגו את העם להחמיר שלא לאכול מינים אלו שהיה מצוי לאוכלם מפני הטעמים דחשש מיני דגן שנתערבו שקשה לבדוק ומפני שעושין קמחים, אבל כיון שלא תיקנו בקבוץ חכמים לאכול דברים שיש חשש שיתערב בהן מיני דגן ודברים שעושין מהם קמח, אלא שהנהיגו שלא לאכול איזה מינים לא נאסרו אלא המינים שהנהיגו ולא שאר מינים שלא הנהיגו מפני שלא היו מצויין אז, שלכן תפוחי אדמה שלא היו מצויין אז כידוע ולא הנהיגו ממילא לאוסרם אינם בכלל האיסור דאלו מינים שנהגו לאסור אף שיש אותו הטעם ממש דאין למילף ממנהג לאסור גם דבר שלא נהגו לאסור, וכשנתרבו תפוחי אדמה במדינותינו לא רצו חכמי הדור להנהיג לאוסרן, אולי מפני הצורך, ואולי מפני שהטעמים קלושים, עיין בב"י ר"ס תנ"ג, שהר"י קרא לזה מנהג שטות, וגם משמע שהר"ר יחיאל ושאר גדולים היו נוהגין בהם היתר אף במקום שנהגו איסור דהרי ע"ז כתב וקשה הדבר להתיר כיון שאחרים נהגו בהם איסור, לכן חכמי הדורות האחרונים לא רצו להוסיף לאסור עוד המינים שניתוספו אח"כ רק שא"א להתיר מה שכבר נהגו לאיסור. וכן בעניס וקימעל אפשר לא היו מתחלה רגילים לזורעם במקום שזרעו מיני דגן ולא היה טעם להנהיג איסור ולכן אף אח"כ שהתחילו לזורעם במקום שזרעו מיני דגן שלכן צריכים בדיקה לא רצו לאוסרם שוב. ולכן גם הפינאטס לא אסרו בהרבה מקומות עוד מכ"ש. ובמקום שליכא מנהג אין לאסור כי בדברים כאלו אין להחמיר כדאיתא בח"י. ולאלו שיש להם מנהג ביחוד שלא לאכול פינאט אסור גם בפינאט אבל מספק אין לאסור. ולכן שייך שיתן הכשר שלא נתערב שם חמץ ויאכלו אלו שלא נהגו בזה איסור. וכן ראיתי שנותנים הכשר על פינאט אויל מהאי טעמא. ידידו, משה פיינשטיין.
<h2>שו''ת חלק או''ח ג סימן סד</h2>
בענין מצה שרויה להנוהגים איסור בפסח ואם יש דין מנהג למי שנהג גם שלא לאכול אחר הפסח ר"ח שבט תשכ"ד. מע"כ ידידי הנכבד מו"ה משה פארקאש שליט"א.
הנה לא מובן לי כוונתך בהשאלה אם יש לאחד מנהג מאבותיו שלא לאכול תבשיל העשוי ממצה שבא עליה מים אם הוא גם על אחר הפסח, באשר שעדיין רחוק מהימים ששואלים הלכות הפסח, שמנהג אביו היה שלא לאכול שרויה גם אחר הפסח אין מנהג כזה כלום באשר שאין בזה שום חשש דכל הטעם של אלו שנוהגים שלא לאכול מצה שרויה בפסח הוא משום דאולי היה בהמצה באיזה מקום קמח שלא נילושו בהמים וכשיבא בהמים יתחמץ כדאיתא בשע"ת בסימן ת"ס סק"י וא"כ לא שייך זה אלא בפסח ולא אחר הפסח דמותר בחמץ שנתחמץ אחר הפסח, ובשביל החשש דאם יאכל מצה שרויה בכל השנה יבא לאכול גם בפסח מכיון שמצה הוא דבר המותר גם בפסח ולא ידע טעם האיסור נמי אין לחוש כלל דעכ"פ לא שייך לאסור בכל השנה אף אם היה זה קצת טעם כיון דחמץ מותר ואיך יהיה מצה שרויה חמור מחמץ ממש, וגם אין זה טעם כלל, דאף לגזירה דרבנן ממש לא גזרינן עוד גזירה וכ"ש לדבר שאין עליו שום איסור רק שיש שמחמירין דאין לגזור עוד גזירה לזו. ובלא טעם אינו בדין מנהג כי אף אם ינהוג אדם באיזה דבר היתר שלא לאכול אין מנהגו כלום, אלא דוקא כשיש בזה איזה חשש או שיש בזה ענין סיג ופרישות שאיתא ביו"ד סימן רי"ד הוא מנהג שאסור להתיר.
ואם כוונתך על מצה שרויה בפסח, והקדמת לשאול אף שעוד הוא קודם הימים ששואלין הלכות הפסח, הוא מנהג שאסור לאכול מכיון שנהג אדעתא לנהוג כן לעולם, ואף שבמצות שלנו שהם דקים טובא כמעט שליכא חשש כדאיתא שם בשע"ת שחומר זה יצא ממה שהיו נוהגין במצות עבות הרבה עיי"ש, מ"מ קצת חשש יש אולי גם עתה ולכן כיון שנהג בזה אסור לאכול מצה שרויה בפסח.
ובדבר אם יש עצה להתיר משום שיש לו צורך בזה, הנה אם בא להשתקע במקום שנוהגין היתר ואין דעתו לחזור הותר דיש לו דין המקום שנקבע ישיבתו אף לקולא, ואם לא שינה מקומו צריך להתנהג במנהג אביו ומקומו, ואם מנהג מקומו היה ג"כ להקל ורק אביו נהג להחמיר אין הבן מחוייב להתנהג אלא אם כבר התנהג גם הבן בעצמו בגדלותו אף שהיה זה ממה שהרגילו אביו ולא מצד בחירת עצמו להחמיר. אך א"כ מסתבר דיכול להתיר בשאלה אצל חכם כדין התרת נדרים מכיון שהוא מצד שנהג בעצמו. ועיין בחו"י סימן קכ"ו ובפ"ת שם סק"ה. ידידו, משה פיינשטיין.
<h2>שו''ת חלק או''ח ג סימן סה</h2>
בענין גזל מצה ועשאן למצה מעֶל ]קמח[ ובענין גזל מים ולש בהן עיסת המצות.
בדבר גזל מצה וכתשן לקמח שקורין מצה מעל שמשמע שאינו יוצא משום דלא הוי שינוי והטעם דלא נשתנה שמו דבעינן שנשתנה שם הגזילה מכח השינוי שם כדאיתא ברמ"א חו"מ סימן ש"ס סעיף ו' וכן מסיק הש"ך סק"ו ועיין בקצה"ח סק"ה שכן הוא כמעט דעת כל הפוסקים. אבל הא בעצם נשתנה השם שנקרא מצה מעהל ]קמח מצה[. וצריך לומר דכיון דמזכירין גם שם המצה לא נחשב זה שינוי השם דהוא כדאיתא בב"ק דף צ"ו בדיקלא ועביד גובי לא קני דגובי דדיקלא מקרי, אבל יקשה דהא בגזל חטים ועשאו קמח קנה בשינוי אף שג"כ כשירצה לקנות קמח של חטים לא יאמר סתם קמח אלא קמח חטים וכשירצה בקמח שעורים יאמר קמח שעורין, ומ"ש ממצה מעל שלא הוי שינוי מחמת שמזכירין גם המצה לומר שהקמח הוא מהמצה. ונראה דקמח שעושים מחטים ושעורים הוא בעצם שינוי ממש, ואינו רק כאוכלא דאיפרת דחתיכה גדולה נחתכה לפירורים בהטחינה וכתישה, אלא שנעשה ממש ענין אחר דקמח הוא דבר הראוי לאפיה דפת מה שלא היה זה בחטים ושעורים, וגם מצינו דקמח בקמח הוא כדין לח בלח שבנתערב קודם פסח אינו חוזר וניעור, עיין בט"ז סימן תמ"ז סק"ה ומג"א בסימן תנ"ג ס"ק ו', מה שבפירורין אף משהו כקמח מדבר הנילוש וכ"ש מדבר הנאפה אינו חוזר וניעור כהא דמצה מעל, עיין בסימן תס"ו סעיף ד' ובמג"א וח"י שם, ולכן בהכרח כיון שהוא ענין אחר הוא בשם אחר דקמח והוי מה שמזכירין עם שם קמח גם שהוא של חטים רק לסימן בעלמא שידעו לאיזו קמח הוא צריך כיון שיש הרבה מיני קמח אבל מצה מעל שלא נשתנו בכלום בעצם הפירורין אף כשהן דקים ביותר כקמח מכפי שהיו חתיכות גדולות ומצות שלמות, שלכן מצד עצם הנטחן אין לנו לקרותו בשם אחר אלא בשם מצה ורק לסימן שידעו שאינו צריך לחתיכות מצה אלא להמצה הנטחן קורין לו מצה מעל, נמצא שלא המצה הוא הסימן אלא שם קמח הנוסף הוא הסימן ובקמח ממש של חטים הוי הקמח השם והחטים שמוסיפין הוא לסימן.
ולפ"ז מסתבר שאף אם לא היה נקרא קמח בשם אחר אלא דגם על קמח היו קורין חטים, ועיין בנדרים דף נ"ג דפת נמי מיקרי חטה, ולתוספות חטים מיקרי נמי פת, וא"כ אפשר שיהיה באיזה מקומות כה"ג גם בקמח, מ"מ יהיה שינוי, דאין קריאת השם עיקר לענין שינוי אלא מה שהוא ענין אחר עושה השינוי, וקריאת שם האחר הוא הראיה בדבר ששייך להסתפק שהוא ענין אחר מכפי שהיה תחלה ולכן אם הוא ודאי ענין אחר כהא דקמח שנעשה מטחינת חטים שודאי שייך שיהיה לו שם אחר לכן אף שלא היה להקמח שם אחר אלא שעדיין היו קורין אותו בשם חטים וחטה היה זה שינוי, והיה זה שקורין אותם בשם אחד בין לחטים בין להקמח, כמו שמצינו שני מינים שלא שייכים זה לזה ונקראו בשם אחד כהא דבלשון ארמי נקרא יין בשם חמרא וחמור בשם חמרא, וממש כן היה זה לחטים וקמח אף אם היו נקראין בשם אחד חטים, ואולי איכא לשון כזה באיזה שפה, כן הם בהכרח שני מינים שיש להיות לכל אחד שם מיוחד אך קראו אותם בשם אחד.
ומתורץ בזה קושית קצה"ח בסימן ש"ס סק"ה מחמץ ועבר עליו הפסח שמתיב ר"פ בגיטין לחזקיה דהיזק שאינו ניכר שמו היזק מ"ט אומר לו הרי שלך לפניך ונשאר בתיובתא, שפירשו התוספות דאף דלא שייך לחייבו לגזלן על מה שהוזק בזה שנעשה ממילא שנאסר בהגעת הפסח מ"מ אם היזק שאינו ניכר שמיה היזק הוא כניכר, וא"כ אין לך שינוי גדול מזה וקנאם הגזלן בשינוי וצריך לשלם בממון מעליא כעין שגזל וכן כתבו התוספות ב"ק דף מ"ה, ואם שנוי מעשה בעי שישתנה שמו אף אם נידון כניכר והוא שינוי גדול בזה שהוא אסור בהנאה אבל הא לא נשתנה שמו דמעיקרא לחם והשתא לחם ונשאר בצ"ע, דלפי זה כיון שנחשב כניכר שלכן כיון שהוא שינוי גדול שנאסר בהנאה, הרי ודאי בהכרח היה לו לקרא בשם אחר מלחם המותר בהנאה מאחר שאין לנו ענין אחר שנעשה במה שנאסר מכפי שהיה בתחלה יותר מזה שלכן אף שנקרא עדיין בשם לחם אינו עושה שלא יהיה שינוי, דהוא בשביל שלא ניכר קורין לו בטעות בשם לחם דמעיקרא ואף אם גם כשהיה ניכר היו קורין אותו בשם לחם דמתחלה נמי היה זה כשני דברים חלוקים ממש שנקראו בשם אחד כדכתבתי.
ואולי כוונת התורת חיים שהביא הש"ך שם ]חו"מ סי' ש"ס[ סק"ד שמדייק מהרמב"ם והש"ע בסעיף ו' שנקטו סתם הגוזל עצים ושיפן שהוא שינוי ולא דוקא עשאן בוכאני פליגי דלא מצרכי שישתנה השם שהקשה עליו הש"ך מסעיף ט' דאיתא שם קצצן לוחות עד שנשתנה שמם קנה שלכן גם מש"כ בסעיף ו' ושיפן הוא דוקא בנשתנה שמם מחמת השיפוי עיי"ש, הוא בחלוק זה שבארתי דסובר דשיפוי שעושה שיהיה ראוי לעשיית כלים, כדחזינן מלשון הקושיא בב"ק דף צ"ג עצים ועשאן כלים אין שיפן לא, שפרש"י הא אינו חוקקם עד שישפם תחלה, הרי מפורש שאינו ראוי לעשיית כלים דאל"כ היה משני שעשאן כלים כה"ג דא"צ לשיפוי אלמא שליכא, שלכן בהכרח הוא ענין אחר שנעשה מהעצים שודאי יש לקרות להם שם אחר מכפי שם עצים דמתחלה שהוא שם כולל גם על עצים דהסקה ועל שאין ראוין לכלום נמי, וזה סגי לחשיבות שנוי אף שלא נקרא להם שם אחר מאיזה סיבה והוי זה כשני דברים הנקראים בשם אחד, ודימה התו"ח שם לליבון דצמר שמפרש דלא נשתנה שמו דעדיין קורין אותו צמר ואף שיוסיפו מלובן הא אין להחשיב זה שינוי השם כגובי דדיקלא, שהוא מטעם דכיון דהליבון עשה שיהיה ראוי לעשות ממנו חוטים ובגדים הוא שינוי בהכרח שיהיה ראוי לקרא להם שם מיוחד שנחשב גם שם זה כשם אחר, ול"ד לקצצן לוחות דאיתא ]בחו"מ סי' ש"ס[ בסעיף ט' עד שנשתנה שמם דאיירי בלא שיפן רק דעבדינהו קצוצייתא מהכשורי כמו שהן שעדיין לא שיפן ואינם ראוים לעשיית כלים והיה זה רק כעשה מגדולים קטנים דכשורי רברבי ועבדינהו כשורי זוטרי לא קנה.
וכ"כ היה זה מעשה מכשורי שהם עצים עבים לקצוצייתא שהם דקים שלכן רק משום שנקראו קצוצייתא בגמרא ונסרים בתוספות ולוחות בש"ע שנשתנו שמם, שהשם האחר שנקראו הוא המוכיח שהם ענין אחר בזה שהוכשרו לעשיית כלים יותר מבתחלה אף שעדיין לא הוכשרו לגמרי שחסרין שיפוי. ואולי הוא ראיה משם דאם השינוי בזה שנעשו יותר ראוין לעשיית כלים מבתחלה חזינן שמחשבי בנ"א לענין אחר מבתחלה עד שקראו לזה שם אחר, ודאי בשיפן שנעשו אף מנסרים שאין משופין שלא היו עדיין ראוין לכלים לראוין לכלים שהוא ענין אחר שהיה להם לקראן בשם אחר מצד השינוי ומה שלא נקראו בשם אחר אולי יש לזה איזה טעם וגם בלא טעם הוא נחשב כשני דברים בשם אחד שאינו חסרון לענין קנין שינוי. והתוספות סברי שמה שנעשו ראוין לעשיית כלים כל זמן שלא נעשה כלי ממש עדיין אינו ממש שינוי להחשיב זה כענין אחר מבתחלה דג"כ רק מלאכות דבידי אדם היו חסרין גם לעצים דמתחלה ואף שהיו חסרון יותר מלאכות אין זה שינוי בעצם עיין בב"מ דף ע"ד לענין פסיקה דלשמואל אפילו חסר מאה מלאכות שבידי אדם פוסק כמו ביש לו ולענין חשיבות ענין אחר אולי יש לומר סברא זו לכו"ע, ולכן סברי שצריך לזה שינוי השם שחזינן שבשביל סלוק מלאכות אלו שכבר נעשו קרשים עשו להם שם אחר הוי לזה חשיבות שינוי ולא בשיפן באופן שלא נשתנה שמו וגם לא נעשה כלי ממש, אבל לא פליגי התוספות על עיקר הסברא להתו"ח.
ובדבר מי שגזל מים ולש בהן עיסת המצות אם יכול לברך דהא נהי שנקנה לו מאחר שכבר ליתנהו דאין לך שינוי גדול מזה מ"מ הא אף בקנה בשינוי אינו מברך כדכתב הרמ"א דלענין ברכה עיין ר"ס תרמ"ט שמבואר שם דאף שקנה הלולב בשינוי מעשה לא יברך, הנה לכאורה מדחזינן בביצה דף ל"ז באשה ששאלה מחברתה מים לעיסתה ה"ה כרגלי שתיהן לענין תחומין הרי ששייך הבעלות אף שליתנהו כיון דניכר פעולתן בהעיסה לת"ק לכן הוא כניכר גזילתו את המים בהמצות ואין לברך, ולר' יהודה דפוטר במים שאין בהם ממש עדיפי מלולב שהוא דבר בעין שעושה בו המצוה כשגזלו שלכן אינו מברך משום שניכר עבירתו לברכה להזכיר שם שמים עליו אבל גזילת המים שלא ניכר מסתבר דיש לברך דהא ל"ד למה שאינו מברך על מצוה שנעשית בעבירה ניכרת אבל מכיון דהל' כת"ק כדאיפסק ]או''ח[ בסימן שצ"ז סעיף י"ב אין לברך. אך אולי כיון שלא מצינו החדוש דברכה שאני מכל מצות דיוצאין כשקנה בשינוי אלא בגזילת החטין שטחנה ולשה ואפאה והפריש ממנה חלה שהוא דבר שאיכא בעין אין למילף מזה גזילת המים שלש בהן המצה דליתנהו בעין לת"ק שמחשיבן כניכרין בהעיסה ויש לברך אף לת"ק.
והנה להמג"א סק"ב דתירץ על קושיתו דמאי פריך גבי אוונכרי וליקניוה בשינוי השם הא לא יהיו רשאים לברך עליו, דאפשר התם דהוא שינוי השם ויאוש עדיף שהח"י בסימן תנ"ד סק"ו מפרש שהוא מצד ששינוי השם סובר שעדיף משינוי מעשה שיכול לברך והקשה מגזל חטים וטחנה ולשה ואפאה דיש שם שינוי מעשה ושינוי השם ואסור לברך שלכאורה הא במג"א כתב דהוא שינוי השם ויאוש עדיף עיין במחה"ש ובלב"ש שפירשו דהוא מצד היאוש עם שינוי השם וה"ה בשינוי מעשה עם יאוש עיי"ש, ולשון מחה"ש שכתב לפי הבנה הפשוטה מבינים המעיינים דהחלוק הוא בין שינוי השם לשינוי מעשה לא מובן דאדרבה דהא מפורש דהוא משום יאוש, והיא קושיא על הח"י איך הבין שהוא משום דשינוי השם עדיף משינוי מעשה. וצריך לומר דהח"י מחמת שלא ידע טעם לחלק דיאוש הגרוע שאינו קונה יועיל היתר ברכה, ולכן פי' בכוונת המג"א דהוא משום דאיכא עכ"פ תרתי שינוי השם ויאוש דא"כ הוקשה לו דכ"ש כשאיכא תרתי שינוים שהם שינוי מעשה ושינוי השם שתרוייהו מועילים לקנין שודאי יברך להמג"א ומ"ט דאינו מברך בגזל חטים וטחנה ולשה ואפאה דאיכא תרתי שינוי מעשה ושינוי השם ולכן הזכיר בקושיתו גם שינוי מעשה. והלב"ש ומחה"ש לא כתבו טעם על מה שיאוש בהדי שינוי השם מועיל לברכה. אבל יש בזה טעם גדול דשינוי השם שהוא קנין אף כשליכא שינוי מעשה סובר המג"א שהוא משום שמחשיב כמאן דליכא דבר הנגזל, ואיכא ראיה לזה מתוס' סוכה דף ל' ד"ה וליקניוה דסברי דשינוי השם החוזר לברייתו כשאיכא יאוש קונה ושינוי מעשה החוזר לברייתו אינו קונה אף כשאיכא יאוש, דטעמם צריך לומר דשינוי השם שקנינו הוא משום דנחשב דליתא מה שגזל בעולם הרי גם כשחוזר לברייתו עכ"פ עתה הרי הוא כליתא, ומטעם זה סובר ר' יוסף דקונה בשינוי השם אף בחוזר לברייתו בב"ק דף ס"ז אף דמסתבר דבשינוי מעשה החוזר לברייתו יסבור דאינו קונה מדאורייתא, כדי שלא נצטרך לומר דאביי בדף צ"ג ]בב"ק[ הוא דלא כאחד מרבותיו דרבה הא סובר דקונה אף בחוזר לברייתו כדפרשו התוס'.
ולכן סברי דאף לדינא שאינו קונה שינוי החוזר לברייתו גם בשינוי השם כר"ז מצטרף לכה"פ ליאוש שטעם מעלת יאוש הוא סלוק הבעלות שהוא כליכא לענין גזילה שתלוי בהבעלות של אחרים שזה עושה דין גזל וכשהדבר ליתא הוא ממילא כליכא גם בעלות, שלכן כיון שעתה ליכא בעלות מצד שינוי השם שהוא כליתא בעולם אך מאחר שאפשר שיחזור לברייתו ויחזור ממילא הבעלות הרי לא יניח היאוש מלחזור הבעלות שמצד יאוש נמי הא ליכא בעלות והיאוש הא ישאר לעולם שלא שייך שיחזור ולכן קונה כשינוי השם שאינו חוזר, אבל שינוי מעשה בלא שינוי השם שלא שייך להחשיב כליכא הדבר שגזל אלא שהוא קנין מצד שנשתנה מבתחלה ואין צורתו כעין שגזל כדיליף מקרא כאשר גזל אם כעין שגזל יחזיר, אם אינו שינוי גמור משום דחוזר לברייתו לא שייך שיצורף ליאוש לקנות כיון שהם מטעמים חלוקים ומה שייך לצרפם ולכן כיון שכל אחד בפ"ע אינו קנין מה יועילו תרוייהו. ולכן סובר המג"א דלענין ברכה שמאוס אף כשקנה בשינוי מעשה גמור, מ"מ הוא רק בלא יאוש שלא סלק בעלותו רק שהדין שנקנה להגזלן סלק בעלותו שזה לא מהני לענין ברכה, אבל כשאיכא גם יאוש שסלק בעלותו אף דלא הועיל לקנין משום דבאיסורא אתא לידו מ"מ כשהיה שינוי שלא חסר לו קנין אך שלברכה אינו מועיל מה שנסתלק מצד הדין כשליכא סלוק בעלות בעצם וכיון שהיה יאוש הרי איכא גם סלוק בעצם לכן יכול לברך. וכן הוא בשינוי השם ויאוש. ואף למה שבארתי בשינוי השם דהוא מצד דנחשב כליתא מה שגזל בעולם דלכן אולי יש להחשיב כליכא ממילא הבעלות למה שגזל בעולם גם בעצם לא רק מצד הדין ואין צורך להיאוש להתיר לברך אם היה שינוי השם גמור דאינו חוזר לברייתו ורק הא דאוונכרי שהוא שינוי השם דהדר לברייתו שצריך להקנין שיהיה דוקא עם יאוש כדכתבו התוס' כתב המג"א גם מה שהיה יאוש, ויקשה מגזל חטים ועשה פת שאינו מברך אף שאיכא גם שינוי השם גמור כקושית הח"י, נראה דכיון דמצד הדין נחשב כליתא מחמת שהחשיבה תורה גם לשינוי השם דאין לזה טעם אחר אלא הא דהתורה חשבה כליתא מצד שינוי שמו אינו מועיל לברכה ולכן דוקא כשהיה גם יאוש שהיה סלוק בעלות ממנו ממש מועיל זה לברכה אף בשינוי השם גמור בלא הדר ורק לענין צרוף הקנין אינו חלוק בין אם סלוק הבעלות הוא מדין התורה בין אם הוא מצד הנגזל דעכ"פ קנין תרוייהו הוא מצד שליכא בעלות כדלעיל. ומתורץ קושית הח"י.
ויש גם לומר דבשינוי מעשה לא יועיל לברך אפילו בצרוף יאוש, משום דאפשר דלענין ברכה נידון כלא קנה כלל וממילא נשאר רק יאוש שאינו קנין בגזילה ולכן רק בשינוי השם יכול לברך כשהיה גם יאוש ולא בשינוי מעשה אף עם יאוש וזהו אולי שיטת הא"ר שהביא מחה"ש שלא הקשה מגזל חטין ועשה פת, רק שהקשה ממה דפריך הגמ' תחלה וליקניוה בשינוי מעשה שעדיין יקשה קושית המג"א דהא לא יוכל לברך ומאי פריך. והיה סבור כן מדלא הזכיר המג"א אלא על הא דליקניוה בשינוי השם, ודלא כלב"ש ומחה"ש דגם בשינוי מעשה מועיל יאוש להתיר לברך. אבל מזה לא קשה כ"כ משום דעדיפא מיניה משני דהא הוא הדר לברייתיה אף אם צריך אגד, אבל קושיא דשינוי השם שהתירוץ דמעיקרא נמי הושענא קרי לה שאינו תירוץ ברור לכל המקומות הקשה המג"א שפיר דהי"ל לתרץ דאמר זה כדי שיוכל לברך שע"ז הוכרח לומר ששינוי השם ויאוש עדיף.
וכיון שלהמג"א מותר לברך על מה שנחשב כליתא הבעלות מצד היאוש כ"ש כשליכא ממש הדבר בעין כהא דמים שלשו בהן העיסה דהמצות שיכול לברך אף לת"ק דר' יהודה אך להח"י שתירץ הא דאוונכרי משום דלא היה שם אלא חשש בעלמא ליכא ראיה וא"כ אפשר שאין לברך לדידהו גם בגזל המים ולכן ראוי להחמיר שלא לברך.
ובדבר מי שגזל התנור או העצים שאפה בהם את המצות, הנה בדבר העצים כיון שהלכה כרבי בפסחים דיש שבח עצים בפת הוא כדין גזל מים דעכ"פ אינו בעין ותלוי זה במחלוקת המג"א והח"י כדלעיל. ובדבר גזל תנור מסתבר שיכול לברך. משה פיינשטיין.
<h2>שו''ת חלק או''ח ג סימן סו</h2>
אם צריך כזית מרור לכורך י"ב ניסן תשכ"ה מע"כ ידידי הנכבד מהר"ר משה דוד נידערמאן שליט"א.
הנה פשוט שצריך במרור כזית דמפורש כן במתני' ]פסחים[ דף ל"ט ומצטרפין לכזית, וגם צריל לאוכלו בכדי אכילת פרס כמפורש בדף קי"ד, ולא מובן כלל נתינת טעם של הרא"ש כפשטות לשונו שהוא מצד הברכה, דאם אין צורך לכזית יברכו בלשון אחר דלכל מצוה מברכין כהחיוב, והשאג"א בסי' ק' הקשה זה עליו, וגם מנא לו להרא"ש זה דמ"ש מפסח ומצה דצריך מכל אחת כזית, ולא סגי בכזית אחד מכולן לומר שהיאכלו בו הוא על כולן ביחד להסוברין דלהלל אכל כולן ביחד, ולהרמב"ם בפ"ח מחמץ ומצה ה"ה דהפסח אכל לבדו והמצה עם המרור ביחד לא היה סגי בכזית משניהן, דהא מצה ודאי בעי כזית ממצה לבד, ואף אם נימא דהוא מהקרא דבערב תאכלו מצות שמצוה זו ליכא במרור, הא תיקנו רבנן גם במרור שיהיה חיוב מצד עצמו אף בלא פסח כמצה, וא"כ הוא באכילה כמצה שהוא בכזית. ולכן נראה שאין לומר כלל שהרא"ש יסבור דלא בעי כזית באכילת מרור מדינא.
אלא כוונת הרא"ש הוא רק להוכחה לחלוקו בין מרור לירקות דכרפס, אף שתרוייהו הם רק מדרבנן דהירקות א"צ לכזית ומרור צריך לכזית, דאף שיש טעם בסברא משום דכרפס הוא רק להיכרא כדאיתא בהגמיי' שם ה"ב מ"מ צריך ראיה ע"ז דאולי כיון שתיקנו הוא ממילא גם חיוב אכילה שהוא דוקא בכזית וכדסובר כן הרמב"ם, ולכן הביא ראיה ממה שעל מרור מברכין על אכילת מרור אלמא דהוא חיוב לאכילה דאינה בפחות מכזית, ובירקות דכרפס שמברך רק בפה"א ואין מזכירין עליהם אכילה היינו דאין מברכין עליהם, אינו חיוב אלא היכרא בעלמא שלכן אין לדמות כרפס למרור ואין להצריך כזית. ולכן כורך שהוא תקנה לחיוב זכר למקדש גם להרא"ש צריך כזית, וכן האפיקומן אף שאין מברכין עליהם.
ואף להשאג"א שמפרש בהרא"ש שמדינא א"צ לאכול כזית אלא בשביל הברכה, לא מובן מש"כ שסובר הרא"ש דלכורך א"צ כזית מרור כיון דאין מברכין על הכורך, דהא ודאי מברכין על הכורך, דהברכה על אכילת מצה ועל אכילת מרור הוא גם על הכורך כמפורש בטור שלא יסיח עד אחר הכריכה כהלל כדי שתעלה לו ברכת מצה ומרור לכריכה דכיון דלא אתמר הלכתא ועבדינן לחומרא כתרוייהו ה"נ לענין הברכה צריכין למעבד לשניהם, ונמצא שאף לשיטת השאג"א להרא"ש מצריך הרא"ש גם בכורך לכזית. אבל בעצם גם להרא"ש הוא מדינא ולא רק בשביל הברכה כדבארתי. ולכן אין להקל וצריך גם בכורך כזית מרור. אך אם כתר"ה קשה לו אכילת המרור, אם הוא מצד חולי ח"ו יכול להקל אף שהוא חולי שאין בו סכנה, ואם אינו מצד חולי אין להקל. ידידו מברכו בחג כשר ושמח, משה פיינשטיין.
<h2>שו''ת חלק או''ח ג סימן סז</h2>
לתרץ סתירה במ"ב בדין שכח ואכל האפיקומן בלא הסיבה ערב פסח תשכ"ט. מע"כ ידידי מהר"ר יהודה ליב גארדענבערג שליט"א.
בדבר הסתירה שנשאל כתר"ה מתלמידו במשנה ברורה שבסימן תע"ב ס"ק כ"ב כתב בשכח ואכל האפיקומן בלא הסיבה דלא יחזור ויאכלנו דהא אסור לאכול שני פעמים אפיקומן, שלטעם זה הא ודאי אף שלא קשה לפניו לאכול ואף אם רוצה להחמיר ולחזור לאכול עוד הפעם אסור לו לחזור כמו שכתב הרמ"א בשתה כוס שלישי וכוס רביעי בלא הסיבה דבזה"ז אין לו לחזור ולשתות מצד החשש שנראה כמוסיף על הכוסות, וכן יש להיות באפיקומן מאחר שכתב שהוא מצד שאסור לאכול שני פעמים אפיקומן. ובסימן תע"ז סק"ד כתב המ"ב דבשכח ואכל האפיקומן בלא הסיבה א"צ לחזור ולאכול אם קשה עליו האכילה, דמשמע דבלא קשה עליו האכילה צריך לחזור ולאכול בהסיבה, וכ"ש ברוצה להחמיר עליו שרשאי, מטעם שכתב בשעה"צ אות ד' דלרש"י ורשב"ם עיקר המצוה דאכילת מצה הוא באפיקומן שלדידהו צריך לחזור ולאכול בהסיבה ולכן כשלא קשה עליו האכילה צריך להחמיר.
נראה דבסימן תע"ז איירי כשעדיין הוא קודם בהמ"ז וגם קודם שנטל ידיו ולא אמר הב לן ונברך שודאי רשאי לאכול מצה אפילו הרבה זיתים לאפיקומן, ולכן אף כשכבר אכל כזית לאפיקומן ודאי יש לו להחמיר כשיטת רש"י ורשב"ם שיאכל עוד כזית אחר לאפיקומן, ורק כשקשה עליו האכילה אין לחייבו לאכול יותר, ולא משום שיטת הראבי"ה שהרי כתב עליו הב"י בשם הגמ"יי שהוא דעת יחיד, אלא על דעת הרמב"ם שסובר דבאפיקומן א"צ הסיבה, וכדכתב בשעה"צ אות ג' מהפר"ח. ומפורש בפר"ח שבדיעבד יש לסמוך על הרמב"ם משום שבירושלמי משמע כוותיה כדהביא בסימן תע"ב סעיף ז' וכתב שם נמי מפורש שאין לסמוך כלל על הראבי"ה עיי"ש. ובסימן תע"ב איירי המ"ב אחר בהמ"ז שאף כשנזכר קודם ברכת בפה"ג על כוס שלישי הרי הוא ענין איסור לגרום ברכות הרבה שלא לצורך, ואף אחר שנטל ידיו ואמירת הב ונברך שאם נפטר באפיקומן שאכל בלא הסיבה אסור לאכול, משום דאם יצא אין זה שוב אתכא דרחמנא שבזה איכא חשש איסור אסור לו לאכול אפיקומן אחר בשביל הסיבה אף שלא קשה עליו האכילה ואף ברוצה להחמיר, והכא בשעה"צ כתב גם הא דראבי"ה משום דבמקום חשש איסור סומכין גם על הראבי"ה אף שהוא דעת יחיד כדכתב הרמ"א בשני כוסות האחרונים, ואף שהכא לא צריך להא דראבי"ה, דהא דעת הרמב"ם איכא גם כאן, מ"מ נקט בשעה"צ גם דעת הראבי"ה להורות שגם בשביל דעת הראבי"ה סגי בזה. ידידו, משה פיינשטיין.
<h2>שו''ת חלק או''ח ג סימן סח</h2>
בדבר מה שאסר המג"א לאכול ביו"ט ראשון מן המנחה ולמעלה ג' מנ"א תשכ"ח מע"כ ידידי הרה"ג מוהר"ר אפרים גרינבלאט שליט"א.
הנה לאכול בי"ט ראשון מן המנחה ולמעלה שאסר המג"א בסימן תקכ"ט סק"א, לכאורה תמוה כדהקשה בבאור הלכה דכיון דאנן בקיאין בקביעא דירחא אך שהוא ממנהגא אין לנהוג דיני יו"ט אלא בהיום גופו שכבר בא זמנו אבל לא להחמיר גם ביו"ט ראשון להחשיבו כעיו"ט אף לענין מה שנוגע ליו"ט שני כדי שיאכל בלילה לתיאבון ומנא לו דבר זה. ומשמע לי הקושיא משני טעמים חדא שאפילו בלא שום חסרון מנא לן להחמיר כיון שאין יו"ט שני ספק ממש אלא שהוא מנהגא אולי לא החמירו אלא כשבא היום ממש ולא גם קודם שבא להחשיב יום הקודם לעיו"ט, ועוד דהוא גם חסרון ליו"ט ראשון שהוא ודאי יו"ט לזלזל להחשיבו ערב יו"ט, ולכן כתב תחלה אף דודאי אנו צריכין להחמיר גם בכל השבותים היינו לענין עצם יו"ט כשכבר בא זמנו שהיא הקושיא מטעם א', ואח"כ שנקט אבל שנחמיר מלאכול ביו"ט ראשון בעת שתאב לאכול ונשוינהו לספיקא שמא היום חול והוא ערב י"ט היא הקושיא מטעם ב'. ומצד טעם ב' אפשר אף בזמן שהיה ספק ממש לא החמירו מלאכול בי"ט ראשון כשתאב לאכול למנוע בשביל יו"ט שני דהא אכילה ועונג בי"ט ראשון הוא חיוב וכ"ש כשהוא רעב ומצטער הוא גם איסור כשנמנע, ושלא לאכול מן המנחה ולמעלה בעיו"ט הא מותר מן הדין הוא מצוה להמנע מלאכול כדאיתא בסימן רמ"ט סעיף ב', והמ"ב כאן בסק"ה על לשון אסור כתב דהאי לישנא לאו דוקא דאינו איסור אלא מצוה להמנע עיי"ש, שלכן מסתבר שלא החמירו אף כשהיה ספק שא"כ לא שייך כלל מנהג זה. והיא קושיא גדולה.
ולכן מוכרחין לומר דגם המג"א אינו אוסר כשלא סידר זמני אכילתו ונזדמן שהוא רעב ומצטער אבל כוונת המג"א הוא דיש לו לסדר זמני אכילותיו באופן שלא יצטרך לאכול מן המנחה ולמעלה, דבלא צער ובלא מעשה הניכר ליכא זלזול בשביל מחשבותיו דהא לא ניכר מאיזה טעם הוא מסדר באופן זה אכילותיו ולכן ליכא הקושיא מטעם ב', וסובר המג"א מסברא דבזמן שהיה ספק ממש היו ודאי נזהרין בזה אף שאינו איסור ממש מאחר שעכ"פ הוא מצוה למנוע מאכילה בשביל אכילת הלילה לתיאבון והיו מסדרין זמני אכילתם כדי שלא יצטרכו לאכול מן המנחה ולמעלה ולכן הוי ע"ז ג"כ דיני מנהג. ומתורץ גם הקושיא מטעם א' דמנא לו שהחמירו גם ע"ז שהוא קודם שבא זמן היו"ט משום דכיון דנוהגין עתה כדין ספק יש לנהוג ככל מה שהיו נוהגין כשהיה ספק ממש. ואף שלהטעם דאיתא בביצה דף ד' הטעם שצריך לנהוג יו"ט שני שלחו מתם הזהרו במנהג אבותיכם בידכם זימנין דגזרי המלכות גזירה ואתי לקלקולי, שלפי טעם זה לא היה שייך לחוש לאיסור זה שאינו איסור ממש וגם קצת מניעה משמחת יו"ט ראשון שהוא יו"ט ממש, מ"מ מאחר שלטעם זה לא היה לנו להחמיר אף לשבותים דרבנן דלא שייך לגזור בשביל שבותים דרבנן ומ"מ החמירו מטעם דכיון דבשביל חשש הקלקול ציוו להזהר במנהגם אין לחלק וצריך להתנהג ממש כמנהגם, ובעת שהיה ספק אסרו גם השבותים דרבנן דלא היה אפשר להתיר מדין ספק דרבנן לקולא דהיה נמצא שהיו בטלין השבותים מאחר שאיכא ספק על כל יום מהם, ואף שספק דיום השני היה קטן מיום הראשון כדחזינן שיו"כ עשו רק יום אחד עיין בר"ה דף כ"א, מ"מ לא היו רוצים לחלק בין הספקות מאחר שעכ"פ איכא ספק, לכן גם לענין מניעת אכילה באופן שליכא זלזול ולא צער ובטול ממש משמחת יו"ט בראשון דהוא לסדר זמני האכילות יש לנהוג כמותם. זהו שיטת המג"א אף שיש ודאי מקום לחלק בין הדינים שבעצם היום לקודם היום לא מסתבר לו לחלק מאחר שגם זה היה במנהגם.
והנה בערב פסח שהוא איסור ממש ולא בשביל אכילת יום טוב אלא בשביל אכילת מצה, שאף אם היתה המצוה שלא ביום טוב ודאי היה נמי אסור וכגון באלו שהוצרכו לעשות פסח שני שהוא ביום חול שנמצא שהוא מדיני מצות אכילת המצה, לא כמו כל שבת ויו"ט שהוא רק מפני כבוד השבת כדאיתא בסימן רמ"ט סעיף ב' שהוא כבוד שבת שיכנס לשבת כשהוא תאב לאכול, ולכן אף אם נימא כקושית המ"ב דלא כהמג"א לא שייך זה אלא בכל יו"ט שני שהוא רק משום כבוד יו"ט שאינו חסרון במצות סעודת יו"ט אלא משום כבוד היום שייך להקשות דביו"ט ראשון לנו שידעינן דמחר אינו יו"ט אין להצריך לכבד היום ביו"ט את יום המחרת שאינו יו"ט וסגי להחמיר רק מחר כשיבא זמנו, אבל לענין מצה שהוא מדיני מצות המצה גם להמ"ב יש לאסור, דהא עכ"פ יצטרך לאכול מצה בלילה ובשביל זה אסור גם היום דנהי שעתה אמרינן שמחר אינו יו"ט אבל הא לא יתקיים כראוי מצות מצה שיהיה מוכרח לאכול בלילה כשיאכל עתה ומוכרחין שלא להשגיח על הסתירה ועל הזלזול כמו שלא משגחינן בשמ"ע שהוא יו"ט ויושבין בסוכה. ויהיה אסור לאכול אף כשלא סידר זמני אכילותיו ויהיה רעב ומצטער. ונמצא שלדינא לא קשה על הסתירה דבמ"ב דביו"ט ראשון בשביל סעודת יו"ט שני בלילה לא הביא הא דהמג"א שאוסר מן המנחה ולמעלה וגם הקשה עליו בבאור הלכה, ובסימן תע"א אוסר ביו"ט ראשון בפסח לאכול מן המנחה ולמעלה. אבל קשה מה שבסימן תע"א כתב מן הדין צריך ליזהר בכל יו"ט ראשון מפני שהוא עיו"ט שני כמו שכתב המג"א בסימן תקכ"ט וזה ודאי סתירה. ואולי כוונתו להביא הא דהמג"א בכל יו"ט ראשון והוא למה שהמ"ב סובר בדעתו שהוא לאסור אף כשהוא רעב ומצטער שחזינן שלא שייך להסתירה, שלכן אף שהתם הקשה עליו מ"מ ביו"ט ראשון דפסח יש לאסור כהמג"א בכל יו"ט ראשון.
ובדבר חוה"מ שודאי יש מצות שמחה שהוא לאכול בשר שלמים בכל יום וגם בזה"ז איכא מצות שמחה בבשר ויין וכ"ש שאסור להצטער ברעב שהוא ודאי סותר לשמחה, וממילא אם יזדמן כן יש לו לאכול, מאחר שזהו חיוב ומצוה דאורייתא ולמנוע בשביל כבוד שבת ויו"ט הא רק מצוה בעלמא ליזהר והוא רק מדרבנן, אבל ודאי יש לו לסדר האכילות שלא יבא לידי כך שיצטרך לאכול מן המנחה ולמעלה. ואין חלוק בזה בין המג"א להמ"ב בקושיתו בבאור הלכה כי חוה"מ הוא שייך להיות רק בע"ש ועיו"ט ראשון של שמ"ע ושל שביעי של פסח שבזה לא הוקשה להמ"ב כלום.
<h2>שו''ת חלק או''ח ג סימן סט</h2>
באחד שברור לו שתהיה ענין סכנה לו למחר בשבת ויצטרך לעשות מלאכה בשבת וכשיעשה מלאכה בע"ש שהוא יו"ט לא יצטרך לעשות בשבת איך יעשה.
ובדבר חדוש של הגאון הנצי"ב ז"ל בספרו העמק דבר פ' קרח במי שברור שתהיה לו ענין סכנה למחר בשבת ויצטרך לעשות מלאכה בשבת וכשיעשה המלאכה בע"ש לא יצטרך לעשות המלאכה בשבת שאף כשע"ש הוא יו"ט יעשה בע"ש שהוא רק באיסור לאו כדי שלא יצטרך לעשות המלאכה בשבת שהוא איסור סקילה, ודאי הוא מילתא דתמיהא כדכתב כתר"ה, דכיון דהיום ליכא סכנה ומחר אם תהיה סכנה יוכלו להצילו אז מהסכנה ע"י מלאכה אין טעם להתיר לחלל יו"ט אף שהוא קיל משבת מאחר דעדיין ליכא ענין הפק"נ לדחות שום איסור, והענין שלהציל מסכנה מאכילין הקל הקל תחלה שאיתא ביומא דף פ"ג וכן הוא בכל איסורין שצריך להציל בהקל הקל תחלה, הוא כשאיכא כבר הסכנה שאז הוא זמן ההצלה ויש להציל באיסור קל ובאיסור חמור צריך להציל בהקל, וכן היה הדין כשאיכא חשש סכנה למחר ולא ידוע אם יהיה אפשריות למחר להציל אם לא יעשו המלאכה היום שודאי אף שלמחר יהיה חול והיום הוא שבת יהיה מותר לעשות בשבת אף שעדיין ליכא הסכנה מאחר שלפי דרך הטבע והאומדנא תהיה למחר סכנה וספק אם יוכלו אז להצילו, ואם כה"ג יהיה כשהסכנה אומדין שתהיה ביום ראשון ואז לא יוכלו להצילו ואף רק בספק אם יוכלו להצילו וכשיעשו המלאכה לזה בע"ש שהוא יו"ט או בשבת יוכלו להצילו, ודאי יצטרכו לעשות בע"ש ולא בשבת שהוא בדין הקל הקל תחלה, אבל כשהסכנה תהיה בשבת באופן שברור שגם בשבת יוכלו להצילו באיסור מלאכה אין לעשות ביו"ט אף שהוא קל כיון שעדיין ליכא סכנה ולא ניתן יו"ט לידחות ממנה אף שהוא איסור קל משבת.
והיא קושיא אף אם נימא דאין לנו לחוש שמא יבריא ולשמא יסתלק הסכנה מאחר שלפי דברי הרופאים יהיה בו סכנה מחר ולפי דרך הטבע בהמצב שנמצא תהיה סכנה אחרת בענינים אחרים, דהא מ"מ עדיין ליכא הסכנה ולא ניתנה לידחות לאו דיו"ט אלא שבת יותן לידחות, ולחלל יו"ט בשביל שלא יחולל שבת בהיתר לא מצינו שנדחה, דאף שבסימן ש"ו סעיף י"ד פסק המחבר שמותר לילך אפילו חוץ לג' פרסאות להציל בתו מהמרה ואיתא במג"א ס"ק כ"ט בשם הב"י דלגבי שלא תמר ותעבור כל ימיה בחלול שבת הוי זה איסורא זוטא דמוטב לחלל שבת אחת כדי שתשמור שבתות הרבה, הוא להציל מחלול שבת דאיסור מטעם דניחא לאדם לעשות איסור קטן כדי שלא יעשה חברו איסור גדול כדאיתא במחצה"ש, ומש"כ הב"י הא דמוטב לחלל שבת אחת בשביל שתשמור שבתות הרבה הוא לראיה שחלול שבת אחת אף דידיה הוא איסור זוטא מחלול שבתות הרבה אף של אחר, אבל להציל מחלול שבת דהיתר כהא דמה שיחללו שבת למחר בשבת כשתהיה הסכנה הוא חלול שבת דיהיה מותר בשביל פק"נ ליכא דין דחיה על לאו דיו"ט שיהיה בע"ש, וכמו שהתם גופא איתא במג"א בשם הב"ח דלחלל שבת כדי שלא תעבור עבירה באונס אסור לחלל שבת, והמג"א שחולק עליו הוא באיסור ממש אך שאצלה הוא באונס אבל בהצלה מחולי וכדומה שהחלול שבת הוא דבר שמותר אף להרמב"ם שכתב ברפ"ב משבת שהיא דחויה הוא למעשה עכ"פ דבר המותר וגם מצוה וחיוב גם למג"א ליכא דין דחיה על יו"ט ושאר איסורין אף הקלים טובא משבת. ואף אם נפרש בכוונת הב"י שבשביל שבתות הרבה איכא דין דחיה לשבת אחת נמי מסתבר שהוא לחלול שבת דאיסור ולא לחלול שבת דהיתר, וגם הא הוא רק לחלול שבת אחת ואין חלוק בדין דחיה לאיסור שבת לאיסור לאו כמו שאין חלוק בפק"נ בין האיסורין, אך בעצם אין לפרש כפשוטו שהוא מדין דחיה דהא אף שר"ש בן מנסיא ביומא דף פ"ה ורשב"ג בשבת דף קנ"א שאמרו בפק"נ טעם זה אינו טעם ממש לדינא שבשביל זה מחללין שבת דהא לכו"ע מחללין שבת אף על חיי שעה שלא יהיה מהצלתו אף קיום שבת אחת דליכא מאן דפליג בזה, אלא הוא טעם בעלמא מ"ט אמרה זה תורה והוא ככל הטעמים שנאמרו במצות התורה שאינם לדינא אלא שבשביל זה החשיבה תורה חיי נפש של אדם ומאחר שהחשיבה בזה חיי נפש של האדם החשיבה אף לחיי שעה שלו וא"כ לא שייך זה באין נוגע לחיי נפש של האדם אלא לקיום השבת לבד, ולכן משמע שכוונתו הוא רק לראיה שחלול שבת אחת הוא איסורא זוטא לגבי שבתות הרבה אף שלו לגבי אחרים, וא"כ ודאי הוא רק נגד חלול שבת דאיסור.
ובדבר מש"כ כתר"ה אם מחשש הסכנה תהיה בשבת זו לאחר שני שלישי היום ויהיה האפשריות גם אז להצילו בחלול מלאכה בשבת אם מותר לעשות מלאכה זו גם בתחלת היום כשיש לו איזה צורך בזה תליא דאם יש לנו לסמוך לפי הטבע ואומדן הרופאים אף עתה שעדיין ליכא הסכנה יהיה מותר מאחר ששבת זו ניתנה לידחות, ול"ד ליו"ט דאיסור יו"ט לא ניתנה לידחות בשביל הפק"נ דלמחר כדלעיל. אבל יש סברא גדולה לומר כדברי כתר"ה שיש לנו לחוש לשמא יבריא ויסתלק הסכנה אף שהוא כדרך הטבע והאומדנא אלא בדרך נס ממש, וכתר"ה לא כתב טעם בזה, משום דרק כשכבר איכא חשש סכנה חייבה תורה לרפא ע"י רופאים ולעשות כל התחבולות אף בחלול שבת ועבירת כל איסורין ולא לסמוך על נסים, אבל כל זמן שאין הסכנה עדיין ליכא חיוב זה ורשאין לסמוך גם על נסים שמא לא תהיה הסכנה כלל אף שהוא שלא כפי דרך הטבע ואמירת הרופאים, וממילא אסור לחלל שבת בתחלת היום שעדיין ליכא הסכנה. אבל ודאי אם אח"כ כשתהיה הסכנה לא יוכלו להצילו אסור לסמוך על נסים ומחוייבין לעשות כל התחבולות שבדרך הטבע אפילו בחלול שבת ועבירת כל איסורין. וכך נוטה הסברא לדינא לע"ד, נמצא שגם זה היא קושיא על הגאון הנציב וצע"ג.
<h2>שו''ת חלק או''ח ג סימן ע</h2>
בהא שאומרין הלל קודם מוסף אף שמוסף הוא תדיר, והתוספתא דמנחות פ"ו דהלל ותפלה מעכבות זא"ז.
ומה שהביא כתר"ה ממהרש"מ שמפרש תוספתא פ"ו דמנחות דהלל ותפלה מעכבות זא"ז קאי על הלל שאומרים בי"ח וכ"א הימים, לא נכון כלל דאף אם יש איזו שייכות להלל עם התפלה ודאי אין מעכבות זא"ז דהא הלל זמנו כל היום ותפלה הוא רק עד ד' שעות, ואף גם אחר שכבר התפלל גם מנחה ולא אמר הלל יכול לומר אח"כ אפילו אחר כמה שעות בסוף היום בלא שום תפלה סמוכה, וגם איך יפרש לשבח שתניא נמי שם שמעכבין זא"ז עם הלל ותפלה, אלא ודאי הפירוש הוא כדפי' במנחת בכורים שם דקאי על ג' ראשונות וג' אחרונות וברכות שבאמצע שכל ג' חלקים אלו שבתפלה מעכבין זא"ז, ואף שהם מעכבין מצד שהוא מטבע שטבעו חכמים ואף כשחיסר ברכה אחת לא יצא ידי תפלה וחוזר נוגע זה להטעם שתיקנו וגם נוגע לתפלות אחרות שאדם יתפלל לצורך חולה וכל צרה שלא תבא שיהיה שבח ותפלה והלל.
ומה שהקשה כתר"ה מדוע לא מקדימין קה"ת ומוסף קודם הלל מדין תדיר קודם, והיא קושיא גם על תקיעות מדוע קודם הגזירה היו תוקעין בשחרית הא מוסף הוא תדיר. והנכון לע"ד דכל מוסף היא מצוה בפני עצמה מוסף שבת לעצמו ומוסף ר"ח לעצמו ומוסף כל יו"ט בפני עצמו ונמצא שמוסף ר"ה הוא רק פעם זה בהשנה לבד, וא"כ גם התקיעות הרי חיובם הוא אותו יום ממש ונמצא ששוין מצות המוסף ומצות התקיעות לענין התדירות, ואף שמוסף ר"ח הרי הוא תדיר שהוא שנים עשר יום בשנה הא אין מזכירין מוסף של ראש חדש אלא ברמז אף לר"ת ולהר"ר משולם משמע שלא מזכירין כלל כדאיתא בתוס' ר"ה דף ח' ד"ה שהחדש, מטעם שאיתא במדרש שהביאו התוס' שם, ולכן לא שייך להתחשב אף לר"ת עם המוסף של ר"ח שרצו לכסותו רק בשביל ההכרח רמזוהו, אלא עם מוסף של ר"ה ששוין בתדירות וכן שוין מצות תפלת מוסף דסוכות ומצות תפלת מוסף דשמ"ע ומוסף דשבועות והלל שאומרים בימים אלו, ואם נימא שההלל דכל עשרת הימים די"ט הם מדין אחד נמצא שההלל הוא תדיר מהמוספין ומתפלות המוספין אף של פסח דהלל הוא רק יום אחד והמוסף הוא כל שבעה, ויהיה ניחא גם מה שקבעו להקדימו למוסף ולא שיעשו כפי שרוצין ככל דברים השוין וגם מה שבפסח הוא קודם למוסף. אך אולי גם הלל הוא בכל חג מצוה בפני עצמה וצריך טעם לפ"ז למה קבעו להקדימו להלל, וגם טעם להלל דפסח שהמוסף הוא ז' ימים והלל הוא רק יום אחד שהמוסף הוא תדיר.
אבל יש מקום לומר דלענין המוסף עצמו נחשבו תקיעות והלל יותר תדיר מצד שהמוסף הוא רק בזמן המקדש והתקיעות וההלל הם גם בזה"ז. ויש גם לומר דאין להחשיב זה ממש לתדיר מאחר שבשעה שהמקדש קיים שאילו לא גרם החטא היה המקדש קיים לעולם והיה גם המוסף תדיר כתקיעות והלל וממילא כיון שהמוסף הוא מקודש היה להו להקדים המוסף, ואף אם נימא דהתקיעות והלל נחשבו לתדיר בשביל שחייבין בהו אף בזה"ז, הרי הוא תדיר ומקודש שהוא בעיא דלא איפשיטא שלכן היו יכולין להקדים איזה מהן שירצו כדאיתא ברמב"ם פ"ט מתו"מ ה"ב בדין תדיר ומקודש, ומצינו שגם במקדש היו אומרים הלל בשחרית דהא תנן בתענית דף כ"ו באחד בטבת לא היה בו מעמד שהיה בו הלל וקרבן מוסף וקרבן עצים, משמע שבשביל קרבן מוסף וקרבן עצים לא היה נדחה מעמד דשחרית אלא משום ההלל שהיה בשחרית, דלכן בר"ח ניסן שג"כ היה בו קרבן מוסף וקרבן עצים היה בו עכ"פ מעמד בשחרית מאחר שמסיק דהלל דר"ח לאו דאורייתא אלא מנהגא כדאיתא שם ]תענית[ בדף כ"ח. ולכן נראה דכיון שאף בזמן המקדש לא היתה מצות הקרבן אלא במקדש ומצות הלל היתה בכל מקום עדיף זה מתדיר שהוא רק בזמן שמעלתו אינו ביום זה, והתדירות דבכל מקום הרי הוא ביום זה עצמו ולכן עדיף גם ממקודש, ואולי הוא מסברא מדחזינן שתדיר הוא מעלה אף בשביל ימים אחרים להשוותן למקודש לכן כשהוא ביום זה גופא תדיר שהוא בכל המקומות יש להעדיפו ממקודש.
ואף שבזבחים דף צ"א בשלמים לגבי חטאת ואשם שהוא מצוי מתוך שבאים בנדר ובנדבה אף באותו יום ולא נחשב אף תדיר לרבא, נראה דהוא משום דאינו חובה אין להחשיב זה למעלה דתדיר וכמפורש לשון זה ברש"י שם שכתב מצוי קאמרת שאין תדירותו חובה אלא שהוא מצוי תמיד יותר מחברו, ואפשר שזהו כוונתו. ומה שמילה שג"כ הוא חובה וההכרח שבכל יום ויום נולדים הרבה בנים שהחיוב למולם, ולא נחשב לתירוץ ראשון אפילו כתדיר ולהאב"א משמע שהוא רק במעלת תדיר, נראה דהוא משום שבערב פסח הרי ודאי סך החייבים והמקיימים מצות הפסח מרובים מאלו החייבים מצות מילה ביום ההוא ונשאר רק מה שמילה איכא בכל השנה שזהו רק מעלת תדיר, ולתירוץ ראשון שאינו אף תדיר תמוה קצת דל"ד לשלמים לגבי חטאת ואשם שהוא רק בנדבה, שהמילה הא הוא חובה ולידת הבנים בכל יום נמי הא הוא כמוכרח גם מצד חיוב מצוה דפו"ר לכל ישראל. ואף שיש מקום לומר דצריך להחשיב רק פסח של איש זה ומילה של איש זה שלגבי איש אחד ודאי פסח תדיר יותר ממילה דהא בפסח חייב בכל שנה ושנה כל ימי חייו, ובמילה הוא רק בבנים הנולדים לו שליכא אדם בעולם כפי הדרך שחיים בזקנה ושיבה וגם בגבורות שהיו לו בנים לקיים בהן מצות מילה כפי סך השנים שחייב בפסח, אבל הא לא משמע שבשביל זה לא מחשיב למילה לתדיר דבשביל זה הא אינו גם מצוי, אלא ודאי שמתחשב עם מצות כל בנ"א שהמילה הוא מצוי וא"כ מאחר שהוא חובה יש להתחשב גם תדיר. ולכן מוכרחין לדחוק דתירוץ זה סובר דעכ"פ כיון שאין חובה מיוחדת שיולדו בנים ביום זה וביום זה ביחוד נחשב נמי רק מצוי ולא תדיר אף שהתדירות הוא הכרח גם מצד החיוב דפו"ר. אבל להאב"א מסתבר לפרש שנחשב זה תדיר מטעם שהוא הכרח מצד הטבעיות וגם מצד החיוב דפו"ר על התדירות שיהיו בנים וממילא הוה חיוב מילה חיוב גם על התדירות.
ולפ"ז לא נצטרך לדחוק לפרש שהחלוק בין מילה לגבי פסח ובין שלמים לגבי חטאת ואשם הוא משום דמצוי דמילה הוא הרבה טובא מפסח והמצוי דשלמים מחטאת ואשם אינו הרבה כל כך כדמשמע מפרש"י, אלא שמצוי דשלמים נמי הוא הרבה טובא, שכן מסתבר שחוטאים החייבים חטא שהוא בשגגת איסור כרת שיש בו מעשה וכן החייבים באשם הם ודאי מועטים ואפשר שלא יארע זה כלל אף לא אחד בכל השנה ושלמים מצוי הרבה שכמעט רוב ישראל מנדבים במשך השנה קרבן שלמים בבואם לירושלים, אבל העיקר משום שבשלמים אין התדירות מצד חיוב לכן לא נחשב זה למעלת תדיר אבל במילה שהוא חובה הוא כתדיר כדבארתי וטעם רש"י צ"ע. אבל לכאורה יקשה הא שלמי חגיגה ושלמי שמחה הוא חובה, וצריך לומר שבשביל שלמי חגיגה ושמחה שהם רק ברגלים אף שהם רבים מאד יותר הרבה מכל החטאות ואשמות שמכל השנה ואף משל שנים הרבה, מ"מ חטאת ואשם ששייך להזדמן בכל יום נחשב תדיר אף שהוא מעט נגד השלמים כיון שלענין הימים החטאת והאשם מרובין ונשאר רק השלמים דנדר ונדבה שהם אינם חובה כדלעיל.
וכיון דלענין המוסף עצמו היה נחשב הלל שבכל מקום במעלת תדיר העדיף טובא והיה קדים מקרבן המוסף, לא שייך להעדיף תפלת המוסף שתיקנו במקום הקרבן אף שהתפלה תיקנו שיהיה קבוע בכל מקום ובכל זמן שהוא תדיר כהלל ונשאר שההלל יהיה קדים. ובפסח שהמוסף הוא תדיר שהוא בכל הז' ימים וההלל רק יום ראשון לבד נצטרך לומר שלא רצו לשנות משאר הימים שיש בהם הלל ומוסף.
והנה ממש"כ הרמב"ם בפ"ו מכה"מ ה"ח שמונת ימי חנוכה לא היו אנשי מעמד עושין מעמד בשחרית הרי בכלל השמונה איכא ר"ח טבת ושבת, אלמא דאף כשיש מוסף היו אומרין הלל בשחרית כמתני' ]תענית דף כ"ו[ דמפורש כן בר"ח טבת. ואף שהרמב"ם לא כתב זה שר"ח טבת לא היה בו מעמד, הוא משום שאין בזה חדוש מאחר שכתב שבשביל הלל ליכא מעמד בשחרית ובשביל מוסף לא היה מעמד במוסף ומנחה ובשביל קרבן עצים ליכא בנעילה דממילא ידעינן שליכא בר"ח טבת מעמד כלל, ומה שהמשנה נקט זה הוא שלא יטעו לומר דא"א להיות יום בלא מעמד כלל, אבל ברמב"ם לא היה שייך לטעות דכיון שלא כתב שמעמד אחד מוכרח להיות הרי הוא ככתב שליכא הוצאה מן הכלל דהרמב"ם הא רגיל לכתוב בכל דין מפורש ומפורט. אבל הא דכתב סתם יום שיש בו קרבן מוסף היה מעמד בשחרית ובנעילה בלבד הרי היה לו לכתוב שהוא רק בשבת ור"ח וששה מימי הפסח אבל בעשרה ימים מיו"ט שאיכא הלל ליכא מעמד אלא בנעילה בלבד, ודוחק לומר דידעינן זה מחנכה דהא לא כתב הדין סתם דכשיש בו הלל אין בו מעמד בשחרית כלשון המשנה שהיה זה על כל הי"ח ימים בין חנוכה בין יו"ט ולא היה לו לפרט חנוכה משמע דרק בחנוכה ליכא מעמד בשביל ההלל ולא בעשרה ימים מיו"ט.
ואולי סובר הרמב"ם דליכא שום קביעות זמן בהלל דיו"ט, ומפרש במתני' דר"ה ]ל"ב ע"ב[ שתנן הראשון מקרא את ההלל שהוא אם רוצה בשביל זריזות לקרא הלל בשחרית רשאי אבל רשאין לקרא גם אחר מוסף ואין בזה משום שינוי קביעות. והוא משום דסובר דכיון שקבעו להתפלל מוסף הוא תדיר כמו הלל כטעם הב' שגם הלל הוא בכל חג מצוה בפני עצמה ויכול לקרא גם אחר מוסף, וממילא ליכא זמן להלל, ולכן כתב כל היום כשר לקריאת ההלל. אבל ממילא ידעינן שמכיון שיש מעלה גדולה לקרא בצבור וברוב עם ובפרט למנהג זמן חכמי הגמ' שנזכר בסוכה דף ל"ח והביא הרמב"ם בפ"ג מחנכה מהלכה י"ב עד סוף הפרק שהוא שייך רק בצבור ודאי יקראו בבקר בשחרית או במוסף משום שרק אז איכא הצבור, אבל הוא ממילא לא מצד קביעות זמן לכן לא הזכיר זה. אבל מודה שבחנוכה קבעו זמן משום פרסום הנס כמפורש במתני' דתענית, ומאחר שבכל ימי חנוכה ליכא מוסף והוי הקביעות בשחרית קבעו גם בר"ח ושבת דבימי חנוכה נמי שיקראו בשחרית, ולכן כתב שרק בשמונת ימי חנוכה ליכא מעמד בשחרית אבל בעשרה ימים מיו"ט דאיכא הלל לא קבעו זמן ולכן לא דחו המעמד דשחרית דאם לא יהיה להם פנאי בשחרית יקרא הלל במוסף. ומה שלא כתב הרמב"ם בהלכות חנוכה שקורין את ההלל בשחרית, אולי סמך על הא דכתב בהלכות כה"מ לענין שליכא בשביל הלל דחנוכה מעמד בשחרית והוא משום דמדין זה הוא המקור, וגם שלא היינו יודעין זה שליכא מעמד מאם היה כותב בהלכות חנוכה שקורין בשחרית, ומזה שליכא מעמד בשחרית בחנוכה שכתב בהלכות כה"מ ידעינן שקורין הלל בשחרית, לכן סמך בהלכות חנוכה על מה שכתב בהלכות כה"מ.
זהו מה שאפשר לומר בטעם נכון בשיטת הרמב"ם ויהיה ניחא לפ"ז גם מה שליכא ברמב"ם שתקיעת שופר בזמן שהמקדש היה קים וכן לעתיד כשיבנה ביהמ"ק יתקעו בשחרית, שהרי הרמב"ם הא כותב גם הדינים דבזמן הבית ולעתיד, וגם בלא זה היה לו לכתוב הדין כפ"מ שהוא בעצם ולהוסיף שמצד הגזירה תיקנו לתקוע במוסף, והוא משום דלדידיה נחשבו מוסף ותקיעות שוין בתדירות ויכולין לעשות כפ"מ שרוצין בין בשחרית בין במוסף. וקושית הגמ' בר"ה ]דף לב ע"ב[ היתה לפי פירושו שגם בשחרית יש מעלה משום דזריזין מקדימין ולמה קבעו דוקא במוסף ותירץ ר' יוחנן דהקביעות הוא משום גזירת המלכות, ולכן קביעות זה הוא דין שהוצרך הרמב"ם לכתבו אבל בזמן המקדש לשיטתו שליכא קביעות זמן ויכולין לעשות כמו שירצו לא הוצרך למינקט כלום.
אבל אף שנתיישבה שיטת הרמב"ם באופן נכון ובטעם שלא יקשה עליו צריך עכ"פ מקור לדבריו ולא ראינו עדיין וצ"ע וה' יאיר עינינו. והנני ידידו מוקירו, משה פיינשטיין.
<h2>שו''ת חלק או''ח ג סימן עא</h2>
בבן חו"ל שיש לו בית מסחר בא"י לענין מלאכה ביו"ט שני מע"כ ידידי הרב הגאון המפורסם מוהר"ר משה צבי ביק שליט"א.
ובבן חו"ל שיש לו בית מסחר בא"י ומחזיק שם שכירים ישראלים לעשות מלאכתו אם מותר לבן א"י שם לעשות מלאכתו ביו"ט שני שדימה כתר"ה זה למי שקבל עליו שבת קודם שחשכה שמותר לומר לישראל חבירו שלא קבל שבת עדיין שיעשה לו מלאכה כמפורש בס"ס רס"ג שהטעם דכיון שאף לדידיה מותר חבירו ליכא איסור אמירה ול"ד למי שנוהג שני ימים יו"כ שאסור לישראל אחר לעשות לו מלאכה דלפי דעתו עושה גם חבירו באיסור כחלוק הד"מ ומפורש כן גם בט"ז סוף סק"ג הנה הוא נכון לטעם הט"ז שם דדבר שלחבירו מותר ליכא איסור אמירה דלא נאסר אמירה אלא בדבר שהוא שוה לכל אדם מישראל עיי"ש, אבל לטעם הב"י שסובר כן המג"א סק"ל שההיתר בתוספת שבת הוא משום דאי בעי לא היה מקבל שבת עליו וכל שיש לו היתר מותר אמירה, וגם לדידיה צריך לחלק מעושה ב' ימים יו"כ משום דכשרוצה להחמיר אין חלוק לפי חומרתו בינו לחבירו )אולי יהיה חלוק בין המג"א להט"ז באמירה לנכרי שלטעם הט"ז אפשר אסור בב' ימים יו"כ דכיון שמחמיר הוא כמדינא ולהמג"א אפשר יהיה מותר לומר לנכרי כיון שהיה רשאי גם הוא שלא להחמיר(, ואף שהט"ז דחה טעם הב"י משום דאחר שקיבל עליו התוספות אין לו היתר ול"ד לזה שיש לו היתר עתה ע"י בורגנין דסימן ש"ז סעיף ח' והוא דחוי גדול עד שתמוה טובא על הב"י, ואולי מחמת זה כתב המ"ב בס"ק ס"ד רק טעם הט"ז, אבל הא חזינן שהמג"א אף שראה דחוי הט"ז נקט טעם הב"י והבה"ט נקט רק טעם המג"א בס"ק כ"ב. וא"כ אין לדחות דבריהם בשביל הקושיא אף שהיא גדולה כיון שהמג"א ראה הקושיא ולא השגיח עליה, וא"כ יש לחוש להב"י והמג"א שטעם ההיתר בתוספת שבת הוא משום דאי בעי לא היה גם הוא מקבל שבת עליו, שזה ליכא בי"ט שני לבן חו"ל שאסור מדינא שלכן יש לאוסרו גם באמירה לבן א"י. וכן אולי יש לחוש גם לטעם הרמ"י בלבוש שהביא הט"ז שמה שמותר בתוספת שבת הוא משום דאמרינן דלא קיבל עליו אלא מלאכת עצמו ולא שיאסר גם במלאכת חבירו, שגם טעם זה לא שייך בי"ט שני שאסרוהו גם בשבות דאמירה אף לנכרי וממילא יש לאסור לדידהו לכאורה לבן חו"ל שיעשו בני א"י את מלאכתו שם בא"י ורק לטעם הט"ז יש להתיר ואולי בזה פליגי ב' השיטות שהביא בברכי יוסף, וא"כ אולי היה מקום להחמיר לבעלי נפש, שלדינא כיון שהוא ספק פלוגתא דרבוותא באיסור אמירה דהוא רק מדרבנן והוא בי"ט שני שהוא עוד דרבנן שיש למיזל לקולא ומצד דיש לו מתירין אין שייך להחמיר בספק זה שלמה שיעשו ביום זה לא יוכלו לעשות למחר דרק בביצה שנולדה וכדומה שרק אכילה אחת ותשמיש אחד יש שייך להחמיר שיניחנו לאוכלו למחר אבל מלאכה ומסחר הרי כל יום יש לו מלאכתו בפני עצמו וכשנאסור מלעבוד היום יחסר זה לעולם נמצא שאין לו מתירין, ויש להקל מדין ספק דרבנן, וכ"ש שהוא תרתי דרבנן, אבל מ"מ כיון שהיה זה מצד ספק לקולא היה מקום לבע"נ להחמיר ובפרט שלהב"י והמג"א והלבוש הוא החומרא.
אבל הנכון לע"ד שבי"ט שני לבן חו"ל יש להתיר בפשיטות לכו"ע מטעם אחר, דהא זה ודאי בזמן שהיה ספק ממש למקום שלא הגיעו השלוחין היה מותר לבן חו"ל לומר לבן א"י שביום שהוא חול באמת יעשה מלאכתו שם דהרי ברור שהוא חול שגם הוא בחו"ל מותר במלאכה, ורק שהוא לא יעשה מלאכה מחמת שאינו יודע שהוא חול שנמצא שברור לבני א"י שבאמת היה יום חול היום שלא עשה מלאכה ולא היה עובר איסור הלאו אף אם היה עושה מלאכה אלא היה נענש רק כרצה לעשות איסור ועלה בידו היתר שלכן הם בא"י היודעין שהוא חול ובטעות אין עושין מלאכה אין מקום לאוסרן מלעשות מלאכתו בא"י ביום ההוא ויש למצא כה"ג גם בזה"ז באחד שהלך למקום שאין יהודים ונסתפקו לו על שני ימים מי מהם הוא שבת וכתב לביתו מכתב שיודיעו לו איזה יום הוא שבת משני הימים, וא"כ יודעים בכאן שעד שיקבל המכתב מהם יהיה מחוייב מספק שלא לעשות מלאכה בשני הימים כמפורש בשבת דף ס"ט אף במסופק על יותר ימים שאסור בכל הימים אף שהרוב חול וכ"ש במסופק על שני ימים לבד שהוא מחצה על מחצה, שודאי האנשים דכאן היודעים מתי הוא שבת שיוכלו לעשות מלאכתו ביום החול שהוא אסור שם לעשות מלאכה מספק כיון דאליבא דאמת גם הוא מותר שם ובטעות הוא איסור מלאכה שלו. וכן היה ממש הדין כשהיה ספק ממש מתי הוא יו"ט אם יום ראשון או שני שאלו שבא"י היו רשאין לעשות מלאכתו ביום שהוא חול באמת.
והנה האיסור מלאכה בי"ט שני לדידן אף שידעינן בקביעא דירחא מפורש ביצה דף ד' משום דשלחו מתם הזהרו במנהג אבותיכם בידיכם ולכן אף לנו לא נאסר אלא כמו שהיו אצל אבותינו שהיה בדין ספק כך הוא אצלינו רק בדין ספק, ומטעם זה הלכה כרב בביצה שנולדה בראשון מותר בשני דלא כר"ז דאמר כותיה דר' אסי מסתברא כיון דעבדינן תרי יומי אף שידעינן בקביעא דירחא אלמא דחק קבוע הוא מתק"ח אפילו בלא ספק אלא כרב שאף עתה אינו חק אלא מדאגת הספק מצד הזהרו במנהג אבותיכם כדפרש"י עיי"ש. וממילא גם לדין זה לומר לבן א"י שיעשה מלאכתו דבן חו"ל ביום השני שהוא חול שם נמי הוא כדין הספק שהיה אצל אבותינו שהיה מותר מאחר שרק בטעות היה אסור במלאכה הבן חו"ל כ"כ יש להיות עתה שג"כ נוהגין אנו רק כמו שהיה ספק אצלינו כבימיהם, ותליא דין זה במחלוקת רב ור' אסי בביצה וכיון שפסק רבא הלכתא כרב בביצה וכן בכל הפוסקים יש להתיר לכו"ע לבן חו"ל שיש לו קרקע ובית מסחר בא"י שיעשו עבורו שכיריו מבני א"י מלאכתו שם ורשאי אף לצות להם שיעשו, ואף בעלי נפש אין להם להחמיר כלל, והאוסר שבברכי יוסף כנראה לא נחית לסברא פשוטה זו ואין לחוש לדבריו כלל. והנני ידידו מוקירו מאוד ומברכו בנחמות ציון וירושלים. משה פיינשטיין.
<h2>שו''ת חלק או''ח ג סימן עב</h2>
בדבר יו"ט שני לאחד מא"י שבא עם אשתו לחתונת בנו ונשאר כאן עד אחר הפסח איך דינו ז' ניסן תשכ"ז. מע"כ ידידי הנכבד והחשוב מאד מה"ר ר' אפרים גליק שליט"א.
הנה בדבר יו"ט שני של גליות באשר מע"כ כבר קנה בית בא"י וגם קבע שם דירתו בשנים האחרונות ובא לכאן לחתונת בנו נ"י ולחזור לא"י ונזדמן שנתאחר עד אחר הפסח ואינו עולה על דעתו להשאר כאן, והנידון הוא מחמת שבא עם אשתו לכאן שסובר הרדב"ז הובא במג"א סימן תצ"ו סק"ז שאע"פ שדעתו לחזור דינו כמי שאין דעתו לחזור, הנה הטעם של הרדב"ז הוא מטעם דכיון שבא עם אשתו לחו"ל הוי האומדנא דלא איכפת להו כל כך לחזור דאם יזדמן להם איזה פרנסה טובה ישארו כאן, ולכן הוא שייך בסתם בנ"א שלא הניחו עיקר קביעות בא"י דזהו לשון עוקר דירתו עם אשתו שהוא באין להם בית רק דירה שכורה, או ביש להם בית ושכרוה לאחרים, אבל כשיש להם בית ולא שכרוה לאחרים משום דמחזיקין הבית לקביעות דירתם שקבעו לדור בא"י אף כשנסע עם אשתו נחשב דעתו לחזור כמחשבתם. וגם כיון שסיבת הנסיעה לחו"ל היתה לדבר שהדרך ליסע שהיתה להשיא את בנם ששניהם האב והאם הוצרכו לבא אין זה שום דבר שנאמוד מזה דאם יזדמן להם פרנסה ישארו כאן. ויותר מזה בעובדא דמע"כ שלא היה חסר לו פרנסה קודם שנסע לא"י והניח עסקיו ונסע לא"י משום שרוצה לדור בקביעות בא"י לא שייך שנאמוד איפכא ממה שראינו אצלו, לומר שיחפש אחר עסקים בכאן. ולכן יש למע"כ ולאשתו דין בני א"י.
אבל אסור לשנות בפרהסיא שלכן צריך להתנהג כיו"ט שצריכה זוגת מע"כ להדליק נר של יו"ט בלא ברכה ותשבו אל הסדר ותאמרו ההגדה, וקדוש וכן ברכת אשר גאלנו יוציא אתכם בנכם שמכיון שאפשר לצאת בברכה אין להחשיב זה לפרהסיא דיאמדו דנזדמן לו איזה ספק, ומצה תאכלו בלא ברכה דאכילת מצה, ומרור תוכלו לאכול רק מעט ובלא ברכה כי לא ניכר להיושבים כמה מרור לקחתם ואין להחשיב זה לפרהסיא. וברכה על הד' כוסות יש להסתפק כי להטעם שכתב המג"א בסימן תי"ד, משום דכל חדא וחדא היא מצוה בפ"ע א"צ לברך ולטעם המ"ב בשם הגר"א דמשום שאסור לשתות משהתחיל ההגדה הוי הפסק צריך לברך משום דמצד הפרהסיא גם הבן א"י אסור לשתות, ומספק יבקש שבנו יוציא אותו, ועל כוס שלישי צריך לברך ועל כוס רביעי הוא ספק דלעיל ויוציאנו בנו, ברכת יהללוך או ישתבח אחר ההלל לא תאמרו. ותפילין ביום אחרון תלבשו בצנעא קודם התפלה, התפלה בלחש תאמרו של חול ובערבית ליל יו"ט שני תאמרו גם אתה חוננתנו אבל על הכוס לא תבדילו ומ"מ תהיו רשאין לאכול כי לא אסרו בכה"ג מלאכול קודם הבדלה על הכוס דדמי זה כמי שאין לו כוס שמותר לאכול. והנני ידידו מברכו בחג כשר ושמח, משה פיינשטיין.
<h2>שו''ת חלק או''ח ג סימן עג</h2>
בענין בן חו"ל שהוא בא"י ביו"ט אם מותר לומר לישראל בן א"י לעשות עבורו מלאכה ביום טוב שני וכן לנכרי.
ובבן חוץ לארץ שנמצא ביו"ט בא"י שצריך לנהוג שני ימים אם רשאי לומר לבן א"י ביו"ט שני לעשות לו מלאכה וליהנות ממה שעשה עבורו, הנה ודאי לא שייך הטעם דמותר למי שקיבל עליו שבת קודם שחשכה לומר לישראל שעדיין לא קיבל עליו שבת לעשות מלאכה דהוא מטעם דגם הוא אם היה בעי לא היה מקבל שבת וכל שיש לו היתר מותר שכתב המג"א סימן רס"ג סק"ל, שהרי כאן הוא אסור מדינא, ומה שיש לו היתר שהרי יכול להחליט שלא לחזור לחו"ל שגם הוא יהיה מותר במלאכה דיו"ט שני כדין הבן א"י מסתבר שאין להחשיב כיש לו היתר דהא רוב אלו שדעתן לחזור מוכרחין לחזור שלא מיתדר להו בא"י מפני שפרנסתם בחו"ל וכדומה מהרבה ענינים ול"ד לקבלת שבת בזמן מוקדם שתלוי ברצונו לבד ואין שום דבר המכריחו לקבל שבת בהקדם. וכן לא שייך הטעם דאסור להעושים בחו"ל שני ימים צום כפור לאכול בלילה ממה שבישל ישראל אחר ביום שכתב שם ]סי' רס"ג[ המג"א בס"ק ל"ג מטעם שלדעתם הא הוא יום האסור לכל ישראל, דהא הכא האחר מותר אף לדידיה ונמצא שאין להוכיח משם לא לקולא ולא לחומרא.
אבל מסתבר לע"ד דכיון שזה שצריך בן חו"ל לעשות יו"ט שני גם כשהוא נמצא בא"י, הרי הוא רק מדין מנהג, דמצד הדין מאחר שהוא ביו"ט זה בא"י שכה"ג בזמן שקדשו החדש ע"פ הראיה שהיה ספק ממש בחו"ל אם נזדמן שבן חו"ל היה ביו"ט בא"י לא היה צריך לנהוג אלא יום אחד דהרי בפעם זה יודע הקביעות, אבל כיון שבזה"ז ליכא חלוק בין א"י לחו"ל בידיעת קביעותא דירחא אך שמ"מ נשארו בחו"ל במנהגם לעשות גם יו"ט שני כדשלחו מתם בביצה דף ד', נעשה ממילא חומרא מכפי שהיה הדין כשהיה כספק ממש, דגם כשבא בן חו"ל לא"י כל זמן שדעתו לחזור צריך לנהוג במנהגו דחו"ל לעשות יו"ט שני כדיני המנהגים, ולכן כיון שבחו"ל הא נוהגין לאסור גם אמירה לנכרי ביו"ט שני כמו ביו"ט ראשון, הרי אותו הדין דמנהג איכא גם על זה דלענין איסור מצד המנהג הא ליכא חלוק בין איסורים חמורים דמדאורייתא אסורים ביו"ט לאיסורים קלים דרק מדרבנן אסורים ביו"ט דבכל מה שנהגו איכא דין דמנהג. וכיון שיש לאסור לומר לנכרי לעשות עבורו מלאכה גם כשהוא בא"י מצד שכן הוא המנהג בחו"ל, לא שייך להקל כשהוא בא"י לומר לישראל שהוא בן א"י המותר במלאכה שיעשה עבורו, אף שלאיסור אמירה לישראל המותר במלאכה לא היה מנהג בחו"ל דלא היה מציאות לזה דכל ישראל היו אסורים שם במלאכה אף אלו שבאו שם מא"י, דהא ממילא הוא בכלל המנהג שלא לומר לנכרי, דהוא שנהגו שלא לעשות מלאכה גם ע"י אחרים.
ועיין בשע"ת סימן תצ"ו סק"ג שאיכא מחלוקת רבותינו האחרונים דהבר"י בשם מוהריק"ש כתב שבן חו"ל שעומד בא"י מותר לומר לבן א"י שיעשה מלאכה ביו"ט שני, ומהר"י פראגו ומהר"י מלכו דחו דבריו והסכימו לאיסור, ואין הספרים בידי לעיין בהם לידע טעמיהם, ולמה שכתבתי הוא טעם גדול לאסור כמהר"י פראגו ומהר"י מלכו, וטעם הבר"י בשם מוהריק"ש אולי הוא משום דבאמירה לישראל המותר במלאכה הא לא היה מנהג לענין המציאות, אף שבכלל ענין המנהג דהיה אסור לומר לנכרי הא גם לישראלים המותרין היה שייך איסור זה, סברי דאיסור דמנהג הוא שייך דוקא כשהמנהג הוא ממש במציאות ולא כשהוא רק בסברא ובדמיון אף שאין שום טעם לחלק, שלכן כשבא בן חו"ל לא"י שליכא שם אף לבני חו"ל ענין האיסור רק משום מנהגם דהיה בחו"ל אין לאוסרם לומר לישראל המותר שאיתנהו שם שיעשו עבורו מלאכה, דהרי הוא דבר שלא היה זה במנהגם דאיסורי מנהג תלוי בהמציאות ממש. וממילא אפשר שמתירין גם לומר לנכרי בא"י אף שבחו"ל נהגו איסור משום שבאופן כזה שאיכא גם ישראלים המותרין במלאכה שמותר לומר להם לא היה זה ג"כ במנהגם, וגם דמי קצת לטעם דכל שיש לו היתר מותר לומר לנכרי שכתב המג"א. ואולי לומר לנכרי בא"י אוסר גם הבר"י בשם מוהריק"ש, ויהיה קיל לדידיה בא"י אמירה לישראל המותר מאמירה לנכרי, וצ"ע לדינא אליבא דידיה, אבל יותר מסתבר כמהר"י פראגו ומהר"י מלכו האוסרים.
<h2>שו''ת חלק או''ח ג סימן עד</h2>
בנסע הוא ואשתו לא"י איך דינם ביו"ט שני.
ובדבר שבאת לא"י ללמוד שם והיה דעתך אחר שנה ושנתים לחזור לאמעריקא אבל גם אשתך נסעה עמך ודירה יש לך בא"י ולא באמעריקא איך אתה ואשתך צריכים להתנהג בענין יו"ט שני, הנה להרדב"ז שהביא המג"א ]בסי' תצ"ו[ בסק"ז דעוקר דירתו עם אשתו מא"י לחו"ל אע"פ שדעתו לחזור דינו כמו שאין דעתו לחזור, ומסתמא גם להיפוך מחו"ל לא"י סובר כן שנמצא שדינכם כדין בני א"י אבל לע"ד פשוט שאין לדמות בזמננו עתה לזמן הרדב"ז ומאות שנים אחריו דבכל הזמנים עד ערך איזה עשרות שנים האחרונות היה ענין נסיעה ממקום למקום דבר קשה בין מצד הטירחא דהנסיעה בין מצד העניות, שלכן כיון שעקר עם אשתו היתה אומדנא גדולה דאם ימצא פרנסה באותו מקום שהלך לשם לא יחזור שלכן בסתמא נחשב אין דעתו לחזור ואולי גם בטלה דעתו, דהא זהו טעם הרדב"ז כדאיתא במ"ב ]בסי' תצ"ו[ ס"ק י"ג מהפר"ח, אבל בזמננו שהוא טירחא קטנה אף מאמעריקא לא"י שבאין בפחות מי"ב שעות לא"י וחשבון ההוצאה לא נחשב כלום לרובא דאינשי ממדינתנו דהא באים מכאן לשם ומשם לכאן גם על עניני שמחה קטנים ולנסיעת תענוג וטיול בעלמא ליכא האומדנא. וממילא תלוי בהחלטת האדם אם לחזור או לא לחזור, והבית אף אם הוא קנויה לו לגמרי אינה ג"כ אומדנא שהרבה אנשי אמעריקא קנו בתים בא"י עבור זמנים הקצרים שרוצים לשהות בא"י לפרקים. ולכן למעשה תלוי זה בדעתך ובדעת אשתך שאם עדיין לא החלטתם להשאר בא"י יש לכם דין בני חו"ל ואם החלטתם להשאר בא"י יש לכם דין בני א"י. והנני ידידו מוקירו ומברכו, משה פיינשטיין.
<h2>שו''ת חלק או''ח ג סימן עה</h2>
בבן א"י שבא לחו"ל לישא אשה ונשאר יותר משנה אבל מוכרח לחזור איך דינו לענין יו"ט שני ד' תשרי תשכ"ה. מע"כ ידידי הר"ר נתן בראווערמאן שליט"א.
הנה בדבר שמע"כ הוא יליד ותושב דא"י ונשתדך בא"י עם נערה מטאראנטא שדרה בא"י יותר משנתים ומכיון שהוריה הם בטאראנטא באתם לטאראנטא לעשות הנישואין ע"ד לחזור תיכף ורק ע"ז השיג רשות הממשלה דא"י וגם רשות זה להזמן קצר לא רצו ליתן עד שהשתדל עבורו חבר כנסת אחד אחר שמע"כ התחייב לו בהבטחתו שיוכל לערב עבורו שיבא בחזרה, אבל עכ"ז עבר זה שנה וחצי שאתם בטאראנטא ע"פ בקשות להרחיב הזמן איזה פעמים ועתה ילדה אשתו שמוכרחין לשהות עוד איזה חדשים ודעת שניכם לחזור לא"י אחר איזה חדשים איך דינכם בי"ט שני.
הנה לכאורה מכיון שבמג"א סימן תצ"ו סק"ז איתא שהעוקר דירתו עם אשתו מא"י לחו"ל אע"פ שדעתו לחזור דינו כמי שאין דעתו לחזור וכן הוא במ"ב ס"ק י"ג, ופשוט שאין הכוונה מצד הטירחא דעקר לאינשי ביתיה לומר דלא היה טורח אם לא היה לקביעות דבשע"ת איתא בשם שיורי ברכה שבן א"י שירד לחו"ל ודעתו לחזור אם נשא אשה בחו"ל הוא כבני חו"ל עיי"ש, הרי אף שלא טרח לעקור אשתו מא"י כי הרי נשאה בחו"ל נמי הוא בדין חו"ל, אלא הכוונה היא דאם הוא ואשתו עמו בחו"ל באיזה אופן שיהיה הם בדין אין דעתו לחזור. והטעם איתא בערוך השלחן דכיון דבא הוא וביתו מיקרי דירה קבוע וכן משמע ברדב"ז סימן אלף קמ"ה שכתב שהבאים מא"י ואין דעתם לחזור או שעקרו דירתם משם לגמרי הרי הם כבני מצרים לכל דבריהם מדינא וקאי זה ע"מ שכתב לעיל מזה הא דעקר דירתו משם ואשתו שמחשבתו לחזור אינו כלום דהוא ככל ישראל שדעתם לחזור לא"י וכ"ש במצרים שהיה אסור להם לדור בלא זה ומ"מ הם בדיני חו"ל.
אבל בפר"ח סימן תס"ח ד"ה וראיתי לרדב"ז בסופו כתב טעם אחר דסתמא דמילתא כיון דעקרינהו לאינשי ביתיה כל שמוצא פרנסתו מרווחת באותו מקום שהלך לשם אינו זז משם וטעם זה הביא במ"ב שם, ומשמע לכאורה בפר"ח שם שטעם זה הוא רק בעקרו לחו"ל לבקש פרנסה דכן כתב קודם לזה במי שעוקר דירתו ואשתו ובניו לילך לאיזה מקום לישא וליתן ולהרויח אף שדעתו לחזור ולהתישב למקומו הראשון לא מיקרי דעתו לחזור ומסיק הטעם דכל שמוציא פרנסתו מרווחת אינו זז משם, ולדידיה בעובדא זו דלא באו לבקש פרנסה אלא לעשות מעשה הנישואין אצל הוריה ליכא טעם זה ויש להחשיבם דעתו להחזיר אף שהוא עם אשתו בחו"ל. אבל ממה שמסיק הפר"ח זולתי אם עקרן להוליכן לזוהרא של א"י או להבריחן ממגפה או מחמת סבה אחרת כיוצא בה שאז הדבר ברור דבכל גוונא דעתו לחזור מיקרי לא משמע כן דאם הוא רק בעקרו לבקש פרנסה הי"ל למינקט כלל דאם עקרו שלא לפרנסה נחשב דעתו לחזור אף באשתו עמו, ומדנקט שני פרטים שהוא זולתי אם עקרן להוליכן לזוהרא של א"י, שהוא לסבב מעיר לעיר בא"י להתפלל על קברי הצדיקים כדאיתא בשע"ת, או להבריחן ממגפה ב"מ שתרוייהו הם רק ענין זמנית ולא חשבו כלל אודות פרנסה שאפשר לא יבקש כלל שם פרנסה אין חוששין שמא יזדמן לו פרנסה בהרחבה שיחזור מדעתו וישאר שם, וכעין זה הוא מש"כ או סבה אחרת כיוצא בה שפירושו דוקא כיוצא בה שהוא רק זמנית שאפשר לא יבקש שם פרנסה כלל, אבל באופן אחר אף שמטרת נסיעתו לא היתה ביחוד לעניני פרנסה דלא היה מחוסר פרנסה גם בא"י, אלא לצורך אחר אבל הוא דבר שבשביל זה אפשר שיתעכבו גם זמן רב שיצטרך לבקש פרנסה לא נחשב דעתו לחזור כשאשתו עמו כמו בעקרו לבקש פרנסה. ומסתבר שאף המג"א שלא הזכיר תנאי זה דהפר"ח שעקרו לבקש פרנסה ודאי משמע שבכל אופן שאשתו עמו בחו"ל הוא כבן חו"ל נמי יודה בפרטים של הפר"ח שהוא רק ענין זמנית שנחשב דעתו לחזור וא"כ אפשר של"פ כלל וכדמשמע מהמ"ב שלא כתב שהפר"ח פליג על המג"א. וא"כ בעובדא זו אף שלא חשבו בבואם לטאראנטא אודות פרנסה מ"מ כיון שבאו להנשא שאינו ענין זמנית דודאי מצוי שיתעכבו יותר ממה שהיה בדעתם והוא גם ענין שיצטרכו לבקש פרנסה כי נתגדלה הוצאתו והדרך שבעת הנשואין חושבים בדבר פרנסה ומצוי טובא שההורים ישיגו איזה פרנסה אצלם מצד רצונם שישארו בעירם יש להחשיב דאין דעתו לחזור שיש להם דיני בני חו"ל.
אבל מצד מה שמע"כ כותב שהוא משועבד לחזור לא"י משום שלא נתנו לו רשות אלא על מנת שיחזור, וגם ודאי שצריך להשתדלות שירשו לו להשאר בטאראנטא, ויותר מזה מצד התחייבותו לחבר הכנסת שהשתדל עבורו שיתנו לו הרשות לזמן וערב עבורו שאם ישאר בטאראנטא יגרום לו היזק ואי נעימות ולא יהיה כפוי טובה כדכותב מע"כ וגם הא ודאי חזקה ששארית ישראל לא יעשו עולה למי שעשה לו טובה, הוא כמכריח אותו לחזור אף אם יהיה נקל לו להשאר בטאראנטא מצד אשתו שהיא ילידת טאראנטא, לכן יש להחשיב זה דעתו לחזור אף שאשתו עמו, ואף שההכרח הוא רק עליו ולא על אשתו הוא ממילא הכרח גם על אשתו שברור שהיא לא תשאר בחו"ל בעצמה. ואף לסברת ערוך השלחן דבדעתו לחזור רק אחר שנה מיקרי אין דעתו לחזור והכא כבר עבר יותר משנה, מ"מ כיון שבכל עת ניתן לו הרחבה רק לזמן קצר יש להחשיב כדעתו לחזור בזמן קצר, וגם עצם סברת עה"ש אינה ברורה והוא בלא מקור.
ובדבר מה שפתחו התקרה לסכך שם ונשארו לאורכה קורות בנוים שהם פחות מג"ט ואין בין הקורות ג"ט אם כשר לסכך שם, הנה הקורות אף שהם פחותין מג"ט אף אם היו תלושין הם בזמננו סכך פסול מדרבנן כיון שהדרך לסכך הבתים בנסרים פחותים מג"ט ומצד שהם מהבנין הם פסולין ומדאורייתא אף אם היו דקין טובא. ולכן צריך שיהיה בין קורה לקורה יותר מרוחב הקורות כגון אם הקורות הם של שני טפחים יהיה ביניהם יותר משני טפחים שאז יהיה הסכך כשר מרובה מהסכך פסול שהן הקורות ותהיה סוכה כשרה. ומה שהסכך יהיה מונח על הקורות לא יהיה נידון בדין מעמיד בסכך פסול שאסור לכתחלה, לטעם המג"א בסימן תרכ"ט סק"ט במה שמותר לסכך בסכך כשר על השפודים, והכא הוא עדיף דנסרים אף הרחבים ד"ט הוא רק פסול דרבנן שנמצא שהוא גזירה לגזירה שודאי יש לסמוך על טעם זה דהמג"א דכיון דלא התירו לו אא"כ נתן סכך כשר עליהם אין לגזור. משה פיינשטיין.
<h2>שו''ת חלק או''ח ג סימן עו</h2>
בדבר קבורת מת ביו"ט שני ט' ניסן תשל"א. מע"כ האלופים העומדים בראש הנהלת עדת ישראל הנכבדים והחשובים מאד כל אחד לפי מהללו יהולל.
הנה בדבר מת ביו"ט שני שהקלו רבנן שיתעסקו ישראל כדאיתא בביצה דף ו' הוא פשוט שלא בשביל איסור לא תלין הקלו דמאחר דבשביל כבוד יותר להמת התירו כ"ש דליכא איסור לא תלין כשמלינין בשביל כבוד שמים וגם יותר כבוד לאדם שלא יתחלל אף יו"ט שני על ידו, ומטעם זה אסור לקבור מת בשבת ע"י נכרים אף שהוא רק איסור שבות דרבנן כדאיתא בתוס' ב"ק דף פ"א ד"ה אומר לנכרי עיי"ש וכן הוא במג"א סימן שי"א ס"ק י"ג ובסימן תקכ"ו סק"ו, וא"כ גם ביו"ט הרי איכא בזיון זה שנתחלל יו"ט על ידו ועיין בערוך השלחן סימן תקכ"ו סעיף ד' שהקשה זה ודחק לתרץ דכיון דביו"ט איכא מלאכות שהתירה תורה אין זה בזיון גם בשארי המלאכות דאין החלול ניכר כל כך, והוא דוחק גדול. אבל בעצם הוא פשוט דכיון דנגד זה איכא בזיון דיסרח המת אמרו חכמים דיותר ניחא שיקברוהו ע"י נכרים שהתירו בעצם בכה"ג לחי כגון בהפסד גדול כדאיתא במג"א סימן ש"ז סק"ח בסופו ובמקצת חולי ובצער הגוף כשהוא שבות ע"י נכרים, וכשיש בזה גם ענין מצוה כמו לסעודת שבת יש הסוברים דמותר אפילו במלאכה דאורייתא, וקבורת המת הא הוא צורך היותר גדול ומצוה היותר גדולה שלכו"ע היו מתירין, שנמצא שבעצם ליכא איסור לכן התירו ביו"ט שאין הבזיון כל כך כמו שאיכא בשבת ויו"כ כסברת עה"ש לקבור ע"י נכרים, וביו"ט שני הקלו מצד דיסרח המת גם לקברו ע"י ישראל ואף שר' אשי אמר אע"ג דלא אשתהי נמי לא משהינן לו מ"ט יו"ט שני לגבי מת כחול שויוהו רבנן הוא מטעם דכיון דהוצרכו להתיר אף ע"י ישראל בעצמו בשביל שלא יסרח, היה נמצא שהוא בזיון להמת שעושין מעשה איסור בשבילו הוכרחו לומר דכחול שויוהו רבנן לגבי מת ששוב ליכא בזיון להמת מאחר שלא תיקנו כלל להחשיב היום ליו"ט.
עכ"פ מה שהתירו הוא בשביל הבזיון דסרחון המת דהוא בזיון היותר גדול, שבשביל זה ראו לדחות המועדות כשהיה איקלע לפי החשבון שיהיה יו"כ בע"ש או במוצ"ש משום מתיא כדאיתא בר"ה דף כ' כדפרש"י להפריד שבת ויוה"כ זמ"ז שלא יסריח מת שימות באחד מהן שיהא ראשון ולא יקבר לא היום ולא למחר, שלכן התירו ביו"ט ראשון ע"י נכרים וביו"ט שני אף ע"י ישראל.
וא"כ במדינתנו בזמן הזה שליכא כלל חשש סרחון מצד הקרח המלאכותי שיש כאן אף בימים היותר חמים הא אין שום צורך להקולות, ואם היה מצוי זה בימי חז"ל ברור שלא היו מתירין לקבור ביו"ט שני אף לא ע"י נכרים, אך שמ"מ יש לומר דכיון שעכ"פ תיקנו ההיתר נשאר זה אף שנסתלק הטעם, ולמה שכתבתי גם בזמננו יש לתקן דמאחר דלא בכל המדינות איכא זה דהרבה מדינות שאין להם קרח כזה ואיכא חשש סרחון וצריך לתקן שהיתר זה הוא הכרח לתקן גם במדינתנו שאיכא קרח וליכא חשש סרחון כדי שלא יהיה בזיון להמת שנתחלל יו"ט בשבילו במקומות ההם כטעם ר' אשי שבשביל זה עשאוהו ליו"ט שני כחול לענין מת לקוברו אף בלא אשתהי ואף למיגז ליה גלימא ואסא כדלעיל. וזה נראה בהטעם שהקלו הרבנים הגאונים שלא מיחו באלו שקוברין מת ביו"ט שני גם במדינתנו. ואף שעדיין היה לנו לחוש לשיטת ר"ת שאוסר אף כשאיכא חשש סרחון מטעם דאין להחשיב מדינותינו יותר בני תורה מבני בשכר, דאף שהר"י פליג בתוס' בביצה ]דף ו'[ על ר"ת הוא משום דאה"נ דנחשבו בני תורה ועדיפי אנן מבני בשכר כדהוכיחו מהא שאין אנו מחמירין בשאר חומרות דהחמירו בגמ' לאינן בני תורה עיי"ש, מ"מ במדינה זו הרי ודאי רק מועטין נמצאים בני תורה ורובא דרובא אף בנוא יארק אינם בני תורה כלל ואין יודעין אף דברים מפורסמים שאולי גם הר"י ואף הרי"ף והרמב"ם יודו שיש לאסור מלקבור ביו"ט שני, מ"מ לא חשו הרבנים דמדינתנו למחות, אולי סמכו דענין הקבורה אף בכאן הוא רק ביד החבורה שנקראו סאסייטיס שהעומדים בראש לעשות מעשה הקבורה ממש הם בני תורה בכמה חבורות וממילא לא יכלו למחות גם באלו החבורות שהעומדים בראש אינם בני תורה.
אבל הוא רק לתרץ את הרבנים הגאונים שלא מיחו, אבל הרי חזינן שיצא מזה תקלות שעוברים על כמה איסורים בהודעת הלויה בקריאה בטעלעפאן שהקרובים והמכירים יבואו ללוות את המת והרבה מהמלוים נוסעים במאשינעס מביתם עד מקום הלויה ואחר כך לבית הקברות, וזה הא אסור כמפורש ]בסי' תקכ"ו[ בסעיף ו' המלוים את המת אסורים לרכוב על בהמה אפילו ביו"ט שני ואפילו האבלים והמג"א כתב דאפילו בספינה אסור וכ"ש במאשינעס שאסור אף להבנים והאחים, והוא להרבה מחסרון ידיעה שזה מוכיח שאינם מבני תורה שהוא טעם לאסור לגמרי כמו בבני בשכר לבד האיסור לפני עור, ולהרבה הוא מצד שאינם שומרי תורה בעוה"ר שנמצא שאלו שסדרו הלויה גרמו לעבור ואיכא איסור לפני עור דאף למזידין איכא איסור לפני עור, וגם הוא בזיון היותר גדול להמת שחללו ממש יו"ט שני באיסור בשבילו.
לכן לענ"ד פשוט וברור שעל הנהלת עדת ישראל להודיע שאין מסדרין שום קבורה ביו"ט שני אף כשעי"ז יהיו שלשה ימים לפעמים שלא יוכלו לקבור. והנני ידידם עוז באהבה, משה פיינשטיין.
<h2>שו''ת חלק או''ח ג סימן עז</h2>
בן חו"ל שנמצא בא"י ביו"ט שני ואיכא שם הספד על ת"ח אם מותר לו לשמוע ההספד י"ט טבת תשל"ב. מע"כ ידידי אהובי הרה"ג מהר"ר אפרים גרינבלאט שליט"א.
הנה בדבר אחד מכאן שנמצא ביו"ט שני בא"י ושם היה הספד על אדם גדול שמת אם מותר לו לשמוע דברי ההספד, ואם מותר לו להשתתף בהלויה, לע"ד ביו"ט שני אף שכחול שויוהו רבנן לענין קבורת המת לא עשו כחול לענין ההספד וממילא אף לת"ח בפניו כשקברו אותו ביו"ט שני אין להספידו, שלכן אין לבן חו"ל שהוא לו בדין יו"ט לשמוע דברי ההספד. אבל ללוות המת בתוך התחום מותר דהא אף ביו"ט ראשון כשקוברין ע"י נכרים מותרין ללוות עד התחום, ואם הוא אדם גדול באופן דלית ליה שיעורא יכול גם ללוות חוץ לתחום כיון שיו"ט שני כחול שויוהו רבנן, ולסתם ת"ח דקרי ותני אף שהשיעור הוא עד ס' רבוא מסתבר כיון שלכל צורך קטן נמנעים מלילך ללוות גם זה שהוא יו"ט לו הוא צורך שיש לו למנוע מאחר שיש מלוים הרבה בלעדיו. ולשאת הארון יש להתיר לו אף שלא חסר לו נושאים מאלו שבא"י. אף שלכאורה הא פשוט דמה שהתירו ביו"ט שני הוא משום דא"א שלא לקברו משום כבוד המת שלכן אף ביו"ט ראשון התירו ע"י עממין לעשות מלאכות האסורות מדאורייתא ואיסורין דרבנן התירו ע"י ישראל כדאיתא ]או''ח[ בסימן תק"כ, ומטעם זה ביו"ט שני שכל האיסורין הם רק מדרבנן התירו ע"י ישראל גם המלאכות דאורייתא והוסיפו לומר דכחול שויוהו רבנן אף למיגז גלימא ולמיגז אסא דלא רצו רבנן לעשות לזה דין דחיה אלא מאחר שהוצרכו להתיר כל הדברים הצריכין למת עשו זה היתר ממש דלא אסרו יו"ט שני למת וממילא מותר גם דברים שרגילין לעשות לכבוד המת אף שאינם עניני חיוב והכרח, אבל אם היה מציאות שחלק אחד מישראל היו מותרין שלא חסר כלום לצרכי המת ולכבודו אף אם יהיו אסורין איזה חלק מישראל מסתבר שלא היו עושין כחול להתיר גם את האסורין, וא"כ בא"י שכל הדרים שם מותרין ולא חסר כלום לכבוד המת אולי לא עשו כחול גם לאלו האורחים מא"י שאצלם הוא יו"ט, אבל מ"מ מאחר שכחול שויוהו רבנן לא מסתבר שהפקיעו מכלל זה האורחים מחו"ל הנמצאים שם ויש להתיר גם לבני חו"ל הנמצאים שם לשאת את הארון, ואולי גם עניני מלאכה כמו לאנשי א"י. וראיה מגמ' ומדברי רבותינו לא ידוע לי לעת עתה אבל כן מסתברא לכאורה.
<h2>שו''ת חלק או''ח ג סימן עח</h2>
אם רשאי לתקן המשקפים שנשברו בחוה"מ, ולרפא השינים בחוה"מ.
ולתקן המשקפים שנשברו לו בחוה"מ ודאי מותר כמו שכתב כתר"ה. ומשקפים דשמש אם הוא לו רק לתענוג אין לתקן, ואם מצד שעיניו אינן בריאות ויקולקלו עיניו מחמת השמש מותר, וגם אלו שהן סכי שמש דתנן בבכורות דף מ"ג במומין דאדם דתני ר' יוסף שהן סני שמש שמשמע שאין זה חולי אלא כך טבע עיניו שאינו יכול לראות מקום שחמה זורחת שם נמי מותרין לתקן משקפים דשמש שלהם בחוה"מ.
ולרפא השינים בחוה"מ אם יש לו צער אף צער קטן ודאי מותר, ואם אין לו צער וגם אין לחוש שיקולקלו יותר אין לרפאות בחוה"מ כי הרי הוא מלאכה ממש, ואף שאיתא בסימן תקל"ב סעיף ב' כל רפואה מותר בחוה"מ והוא גם במלאכה גמורה כדאיתא במ"ב סק"ה היינו כשיש צורך לעשות עתה כגון ביש לו צער או שיש חשש שיקולקלו כשיחכה עד אחר יו"ט, אבל כשאפשר לחכות שאין לו צורך לרפא היום אין טעם להתיר.
בחובל בחברו בנתינת רשות אם עבר על הלאו.
ובחובל בחברו הא ליכא מלקות אלא בחבלה שאין בה שו"פ וכשהרגו אף בשוגג פטור מן התשלומין כתנא דבי חזקיה בין בממון אחר ובין מדמי הנהרג, וממילא ליכא מציאות לשאלת כתר"ה דאם התרו בו שלא יכהו משום לאו דבל יוסיף והרגו בשוגג בהכאתו לומר דילקה כיון שפטור ממיתה, דהא ליכא מלקות בחבלה כזו דנהרג, ואף אם היה מוכה שחין שאינו שוה כלום למכרו לעבד כפי ששמין הנזק כדאיתא בגיטין דף מ"ג, הא איכא צער ובושת ששוין יותר משו"פ.
ובנתן רשות לחברו להכותו ששאל כתר"ה אם עבר על הלאו וחייב מלקות, הנה מכיון שאסור לאדם לחבול בעצמו כדאיתא בב"ק דף צ"א ואיפסק כן ברמב"ם רפ"ה מחובל, ודאי אין רשותו כלום לסלק איסור בל יוסיף מעליו, ואף באופן שיהיה פטור לשלם דאף דבסתם נתינת רשות חייב לשלם כדאיתא בב"ק דף צ"ב אף באמר ע"מ לפטור משום דתלינן שאין אדם מוחל, וכדכתב הרמב"ם פ"ה מחובל הי"א שהדבר ידוע שאין אדם רוצה בכך, מ"מ כשיאמר הנחבל שהיתה כוונתו לפטורו ממש הא פטור כדאיתא ברש"י שם ]ב"ק[ דף צ"ג וכן הוא גם לתוספות שם, מ"מ יהיה פטור ממלקות דנחשב כשילם מצד המחילה. ובנתן לו רשות לחבול בו וחבל בו חבלה שפחותה משו"פ, מסתבר שעל חבלה קטנה כזו שהוא גם בלא צער ובלא בושת אין זה דרך נציון ובזיון כשנותן לו רשות ואין מקפיד על זה שאינו עובר בהל"ת דלא יוסיף דהוא כדרך שחוק בעלמא, דהלאו אינו עובר אלא כשהוא דרך נציון ובזיון כדאיתא ברמב"ם שם וממילא לא שייך מלקות. אבל בחבלה גדולה שהוא דרך נציון ובזיון לא תועיל נתינת הרשות לסלק האיסור מעליו מאחר שאף הוא עצמו אסור לחבול בעצמו כדלעיל.
והא דחבריה דמיכה נענש על שלא הכה את חברו מיכה הנביא מה שאמר לו להכותו, הוא משום דמיכה היה נביא המוחזק שלעבור אלאו בהוראת שעה מחוייבין לשמוע לו כמו במצוה לדבר חול. והיה יכול הגמרא בסנהדרין דף פ"ט להוכיח דנביא המוחזק שאני מזה גופא שהיה מחוייב לשמוע לו להכותו אף שהוא לאו מאחר דרשותו לא מהני, אבל הביא מאברהם בהר המוריה דשמע לו יצחק ומאליהו בהר הכרמל דסמכו עליו לעבור על איסור שחוטי חוץ, משום דהא איכא מ"ד דאדם רשאי לחבול בעצמו בב"ק שם ]דף צא ע"ב[ שלדידיה יש להועיל רשותו שלא יעבור על הלאו, ולכן הוכיח מאברהם ואליהו שודאי הוא איסור לכו"ע וגם איסור חמור דמיתת ב"ד וכרת ומ"מ סמכו עלייהו בלא אות שהוא משום דנביא המוחזק שאני.
]והנה מסתפקנא שאם תחלת נבואתו יהיה לעבור על איזה איסור אף להוראת שעה יהיה אסור לשמוע לו אף כשיתן אות אלא דוקא כשהוא נביא המוחזק מכבר שהוא נביא אמת. ואף שכתב הרמב"ם בפ"ז מיסוה"ת ה"ז דבאדם שיודעין בו שהוא ראוי לנבואה בחכמתו ובמעשיו ומהלך בדרכי הנבואה ועשה אות ומופת הוא בדין נביא שאף שנמי אינו ודאי ממש מעמידין אותו על חזקתו שבכך נצטוינו כמו שנצטוינו לחתוך הדין ע"פ שני עדים כשרים אף שג"כ אפשר שמעידין בשקר דהואיל וכשרים הם אצלינו מעמידין אותן על כשרותן, וכן כתב בפ"ח ה"ב שאף שאין אנו יודעים אם האות אמת או בכישוף ולט מחוייבין אנו להאמין בו מפני שצוה משה בתורה ואמר אם נתן אות אליו תשמעון, ואין כוונתו שבקרא זה נאמר שהנביא צריך שיתן אות שלא נמצא שם בפרשה דציוי לשמוע אל הנביא ענין עשיית אות ומופת אך הוא ממה שמשה בתחלת שלוחו אמר לו השי"ת שיעשה אות כדי להאמין בו כדין אמונה בנביא סתם עד מעמד הר סיני שהיתה נבואתו ברורה בלא דיני חזקה, ואולי מפרש נביא כמוני איך שהייתי בתחלת נבואתי שהיה עכ"פ גם על ידי אות. מ"מ אפשר שאין כוונתו לשנים עדים שהתורה גזרה לדון כודאי ברור ולא להסתפק כלל, אלא כדין התורה להאמין אחד באיסורין שאינו כודאי גמור, שלכן אין לשמוע לו לעבור על מצוה אף לצורך שעה, ורק אחר שהוחזק שנתקבל כבר בישראל שהאמינו בו לדברי מוסר לצוות על דרכי התורה שלא יעברו עליה ובדברי הרשות מצד הציוי דאליו תשמעון מחויבין לשמוע לו אף לעבור על דברי תורה באיזה מצוה ואיסור לפי שעה, והוא כדאשכחן כעין זה חלוק בע"א שאחר שהוחזקו דבריו מועיל גם לחייב מלקות ומיתה כדאיתא ברמב"ם פט"ז מסנהדרין ה"ו, ויהיה ניחא מה שלהרמב"ם הא הוצרכו מיכה ואליהו ליתן אות בתחלת נבואתם דהא זהו מתנאי האמונה בנביא לדבריו ומ"מ מה שסמכו על אליהו לעבור על שחוטי חוץ היה מצד שהיה מוחזק. ויהיה כוונת הכ"מ שכתב בפ"ט ה"ג על שכתב הרמב"ם וכן אם יאמר לנו הנביא שנודע לנו שהוא נביא לעבור על אחת מהמצות לפי שעה מצוה לשמוע לו שפירוש נודע היינו שאינו תחלת נבואתו אלא דכבר הוא מוחזק אף בנתן אות. או שבנתן אות חייבין להאמין לו אף בדבר איסור לפי שעה שכוונת הרמב"ם הוא כפשוטו שמצד האות כשהוא בחזקת ראוי לנבואה נצטוינו להאמין לו ולעשות כמו שאמר כמו שנצטוינו לחתוך הדין ע"פ שני עדים שאין להסתפק כלל אף שאין זה ודאי ממש בעצם, והחלוק בין דבר הרשות לאומר לעבור על מצוה לפי שעה יהיה רק לענין היתר דבאומר לעשות דבר הרשות רשאין לשמוע לו אף שלא נתן אות ולאומר לעבור על איסור אף לפי שעה אסור לשמוע לו אבל לענין חיוב לשמוע שוין דבר הרשות לדבר איסור.
אבל משמע לי כצד הא' דהא בה"ב שכתב מצוה לשמוע ליה בדברי הרשות והעובר על דבריו חייב מיתה ביד"ש לא כתב הנביא שנודע לנו ורק בה"ג כשאומר לעבור על איזה איסור לפי שעה כתב הנביא שנודע לנו, הרי שמחלק בין דברי הרשות אף לחייב לשמוע בקולו ולחייבו מיתה ביד"ש שא"צ שיהיה נביא הנודע לנו ובין לעבור על איזה איסור לפי שעה שצריך שיהיה נביא הנודע, וא"כ מוכרח שאיירי בנביא שנתן אות שבלא אות אין מחייבין לשמוע לו אף בדברי הרשות ומ"מ לעבור איזה איסור אף לפי שעה הוסיף שיהיה נודע לנו שהוא נביא וא"כ בהכרח שלא מועיל מה שנתן אות כשאומר בתחלת נבואתו לעבור איזה איסור אלא אחר שאמר כמה נבואות ונתחזק לנביא אף שג"כ הוא מצד האות נתחזק מועיל זה מאחר שהוחזק מצד ציוי התורה להחזיקו בזה וכדהבאתי שכעין זה מועיל המוחזק דהעדאת ע"א באיסורין גם לעונשו.
אבל תמוה מש"כ הכ"מ שם ואפילו העובר על דבריו בדברי הרשות אינו נענש עד שיוחזק. הא אינו כן דהא בה"ב בדין העונש ביד"ש על שעבר על דברי הנביא בדברי הרשות הא לא כתב הנביא שנודע לנו שהוא נביא ומשמע שסגי בחזקת נביא שהוא כשראוי לנבואה ונתן אות. וצריך לומר דהכ"מ מחדש דאף לדברי הרשות שגם בעשיית אות נצטוינו להאמין שה' שלחו ולשמוע בקולו הוא רק על הנבואה שאמר אז בשעה שעשה האות, אבל כשיאמר אחר זה נבואה אחרת כל זמן שלא הוחזק בישראל לנביא אין מחוייבין לשמוע לו על סמך אות הראשון שעשה ויצטרך דוקא לעשות אות גם בנבואה השניה, וראיה לזה מהא דמקשה בסנהדרין שם המוותר על דברי נביא מנא ידע דאיענש ומשני, דיהיב לו אות, ומקשה והא מיכה דלא יהיב ליה אות ואיענש, ומתרץ היכא דמוחזק שאני. שתמוה מאד הא מיכה להרמב"ם ודאי עשה אות בתחלת נבואתו להרמב"ם וגם הא נתקיימו נבואותיו שניבא לאחאב כמפורש בקרא וזהו ודאי אות גדול אלא צריך לומר שמקשה דהא לא יהיב ליה אות היינו לחבריה שהעיד לו נבואה זו דיכהו משום שהאות מועיל לחייב לשמוע לו רק לנבואה זו שניבא אז ולא להאמין שהוא נביא לעולם, וע"ז תירץ דהיכא דמוחזק שאני, דא"צ אות, דאחר שהוחזק הוא בדין ודאי ממש מציוי התורה, והוכיח מאברהם ואליהו ששמעו להם גם לעבור איסורין לפי שעה שאות לא היה מועיל לזה אף על אותה נבואה ואין לדחות דדלמא עשו אז אות. והוי כוונת הכ"מ לא ששוין לגמרי העונש על העובר על דברי נביא בדברי הרשות לדין שמיעה גם לעבור איזה איסור דלעבור על איסור אין מועיל כלל עשיית אות ולהענש על ויתור על דברי נביא נענש גם באות אבל שוין הם כשלא עשה אות על אותה נבואה שגם בדברי הרשות אינו נענש אא"כ כשהוא נביא המוחזק, זהו הנראה לפום ריהטא בדברי הרמב"ם והכ"מ[.
במקלל חברו ע"י שנתן לו רשות אם עבר על הלאו וחייב מלקות.
ומה שכתב כתר"ה בשם ספר נתיבות שלום דכשנתן אחד לחברו רשות לקללו וקללו אין מלקין אותו, לכאורה הא לא מובן כלל, דמאחר שגם מקלל עצמו הוא בלאו ומלקין אותו לא שייך שיועיל נתינת רשותו לקללו כדכתבתי בנתינת רשות להכותו שלמ"ד אדם אסור לחבול בעצמו אין מועיל נתינת רשותו להתיר להכותו. אבל הא לשון הרמב"ם בפכ"ו מסנהד' ה"ו מוכרח כן, דאם גם מתחלה קודם שקלל אינו יכול ליתן רשות ולמחול שלא ילקוהו, למה הוצרך הרמב"ם לומר בטעם שאינו יכול למחול לפוטרו ממלקות אחר שקלל מטעם שכבר חטא ונתחייב הא גם קודם שחטא אינו יכול למחול כדכתב כתר"ה שמזה הוכיח בעל נתיבות שלום לדין זה. ועיין בסמ"ע סימן כ"ז סק"י שדייק מלשון זה דהרמב"ם לענין שלא שייך אלא בנתחייב מלקות מן התורה שלא מהני מחילה ליפטר מעונש הגוף דאורייתא שכבר נתחייב ולא על חירוף לת"ח בלא קללה שהוא חייב בעונשין דרבנן שיש להועיל מחילה, וכ"ש ששייך לדייק לשונו על מחילה דקודם שחטא שלא יתחשב כחוטא ליענש כלל. אבל לכאורה הוא דבר תמוה.
ולכן אמינא דבר חדש דמקלל עצמו ומקלל חברו הם שני עניני איסורים, דמקלל עצמו הא איתא בשבועות דף ל"ו שהוא מקרא דהשמר לך ושמור נפשך וכן הוא ברמב"ם פכ"ו מסנהדרין ה"ג, שפשטות פירושו הוא מחמת שיענש בנפשו בשביל קללתו שאפשר שתקויים קללתו ויוזק, אבל במקלל חברו אינו מצד החשש דשמא תקויים קללתו דודאי לא יחושו בשמים לקללתו שהרי עושה איסור בזה, וגם הוא קללת חנם שמפורש בקרא דאין לחוש שיתקיים וברור שלא יבא מזה שום רעה לחברו, אלא שהאיסור הוא מצד הבזיון שמבזה לחברו בשם, וכמו איסור מגדף שודאי לא עשו דבריו כלום וחייב סקילה שהוא על מה שמבזה השם בשם, ולשון שאמר איסי בן יהודה כאדם האומר לחברו גירפתה הקערה וחיסרתה הוא לפי מדת רשעתו דפשט ידו בעיקר, וכן הוא איסור מקלל לנשיא ולדיין ולהדיוט שאף שאין קללתו עושה כלום חייב על מה שביזה אותם בשם. וראיה גדולה לזה מהא דכתב הרמב"ם בה"א שם ויראה לי שהמקלל את הקטן הנכלם לוקה וכתב הכ"מ למדה רבינו מדאמרינן דקטן דמכלמינן ליה ונכלם יש לו בושת וסובר רבינו דה"ה לענין קללה, וזה שייך רק אם הלאו והמלקות הוא על מה שביזהו בשם אבל אם הוא מצד חשש היזק אף בקטן בן יומו יש לחייבו מלקות כמו בגדול.
ולכן פשוט שאף שמקלל עצמו חייב מלקות ולא הועיל מה שמוחל לעצמו דהוא מכיון דהאיסור הוא משום שמזיק לנפשו, שעל עצמו יש לחוש שתתקיים הקללה מאחר דחטא בזה יענשוהו מן השמים בהעונש שאמר בעצמו עליו, והתורה אסרה בלאו להזיק אף נפש עצמו וחייב מלקות כמו על כל לאו, אבל במקלל חברו שודאי לא תתקיים קללתו וחיובו בלאו ומלקות הוא על הבזיון בשם, וזה יכולין למחול, ואין לומר שבנתינת רשות לקללו הוא כמקלל עצמו, שאדרבה נתינת הרשות הוא משום שלא איכפת לו בקללותיו שיזיקוהו וגם להבזיון הגדול שיש מזה אינו מקפיד, שלכן מועילה רשותו ומחילתו, והוצרך הרמב"ם לומר שמ"מ אחר שקללו בלא נתינת רשות שנתחייב כבר במלקות אין יכולין למחול לפוטרו כיון שכבר חטא ונתחייב.
ולמה שבארתי להרמב"ם שסובר שמקלל לעצמו הוא ענין איסור אחר מתורץ קושית התוס' בשבועות שם ]דף לו[ בסנהדרין דף ס"ו למה דחיק הגמרא לאשכוחי אזהרה למקלל אביו ניגמר ממקלל עצמו וחרש ודחקו לתרץ עיי"ש, דכיון דמקלל עצמו הוא מחמת שמזיק נפשו לא שייך למילף לאביו וכדומה שהוא משום בזיון והוצרך לדחוק למיגמר מנשיא וחרש ודיין.
אך יקשה קצת דא"כ הי"ל להרמב"ם להחשיב מקלל עצמו לאו בפני עצמו, וכן להחשיב במנין הלאוין למלקות גם מקלל עצמו בשם. וצריך לומר דאף שהם מטעמים אחרים מ"מ כיון שמעשה האיסור הוא אחד קללה בשם לא נחשב במספר הלאוין בין לעצם המספר דשס"ה לאוין ובין למנין המלקיות אלא לאחד. ידידו אוהבו בלו"נ, משה פיינשטיין.
<h2>שו''ת חלק או''ח ג סימן עט</h2>
בבגד ישן שסתרו אם מותר לחזור ולתפרו לעשותו חדש מר"ח מנ"א ז' מנ"א תש"ל. מע"כ ידידי הרה"ג מהר"ר אפרים גירנבלאט שליט"א.
בדבר אם מותר מר"ח מנ"א להתיר בגד ישן ולחזור ולתפרו לעשותו חדש, אשר הביא כתר"ה מספר עמק ברכה שאסור באבל, וממילא ה"ה לאלו ט' הימים ודאי צדק כתר"ה שדומין לענין זה שני הדברים, אבל פשוט לע"ד דלאו כללא הוא לומר דכל עשיה מבגד ישן לחדש הוא כחדש אלא אם הוא באמת כן, דהיינו כשבגד הישן נתקלקל באיזה מקום והסירו מקום המקולקל ועשאו מחתיכת בגד הנשאר מלבוש שלם זהו חדש שאסור. ואם צדו האחד של צד חוץ נתלכלך והחליף בתיקונו שיהיה צד המלוכלך לצד הגוף שלא נראה והצד שהיה לצד הגוף שאינו מלוכלך יהיה לצד החוץ הנראה, לא מסתבר שיתחשב כמלבוש חדש כיון דאותו חתיכת הבגד המלוכלך הוא שאין לו כבר חשיבות אצלו, אבל אולי יש לאסור זה כאיסור דכביסת בגדים כיון שיש לזה מעלת כבוס להלובשו אף שלא נעשה בו מעשה כבוס. וגם יש חלוק בין הוצרך למעשה אומן שייך להחשיבו כמלבוש חדש, אבל אם אינו מעשה אומן הוא רק כתיקון בגד ישן שאין לאסור. אך אם ניקוהו כשתיקנוהו ממקומות שהיו שם רבב ושאר לכלוכין מסתבר שהוא ככבוס ממש, כהא דבמדינה זו נותנין את הבגדים לחנויות של קלינערס בעת שצריכין לילך לאיזו שמחה וכדומה שהוא ודאי כדין כבוס אף שאינו במעשה כבוס במים אלא מנקין אותן בשאר דברים.
והא דבשע"ת סי' תקנ"א ס"ק י"ח איתא דבגדים ישנים והם חביבים אצלו אסור, ודימה כתר"ה שה"ה כשסתר בגד ישן ותפרו לבגד חדש שודאי חביב עליו, לע"ד אין זה ודאי אלא אם הוא באמת כן אסור. ויש בשע"ת דבר שלא מובן כוונתו דמסיק וגם מטעם ברכת שהחיינו לאו שפיר דמי אבל אם נתנו לו במתנה שמברך הטוב והמטיב יברך מיד, דלכאורה הא דכתב וגם מטעם ברכת שהחיינו לאו ש"ד הוא עוד טעם לאסור, ואיכא שני טעמים לאסור בגדים ישנים שהם חביבים אצלו, וא"כ במתנה שמברך הטוב והמטיב שליכא איסור מצד הברכה איכא איסור מטעם א' דחביבין אצלו, ונמצא לפ"ז שכל מה שנקט השע"ת הוא לענין דהטוב והטיב ]והמטיב[ רשאין לברך שהוא דוחק, שלא כאן המקום למינקט זה אלא בסעיף י"ז. ואולי כוונתו דאף בגד ישן שלא חביב אצלו מ"מ אסור מטעם ברכת שהחיינו, דסובר דכיון דאצלו הוא בגד חדש צריך לברך שהחיינו אף שלא חביב לו, וע"ז מסיק דאם בגד כזה שלא חביב לו והוא חדש אצלו שניתן לו במתנה שאינו מברך שהחיינו אלא הטוב והמטיב יכול ללבוש מיד, ומש"כ יברך מיד הוא משום דהדרך לברך בשעת לבישה לכן בהא שנקט יברך מיד הוא כמו שנקט גם ילבש מיד וצ"ע לדינא.
<h2>שו''ת חלק או''ח ג סימן פ</h2>
בכמה דברים חדשים לקנותן מר"ח מנ"א אם מותר.
והנה פשוט שאף להנוהגין שלובשין בגדי שבת בשבת חזון אין נוהגין ללבוש בגדים חדשים דלא עדיף מחתן שאף להאוסרים מותר ללבוש בגדי שבת בשבת חזון ואסור בחדשים כדאיתא במג"א סימן תקנ"א סק"ו, וא"כ חדוש הוא מה שכתונת חדשה מותר ללבוש בשבת חזון כשאין לו אחרת אף לאלו הנוהגין ללבוש בגדי שבת והוצרך בבאור הלכה ד"ה כלים חדשים להביא ראיה ע"ז מכבוס שמותר לכבס לכבוד שבת כשאין לו כתונת מכובסה שאיתא במג"א ס"ק י"ד. וכשיש לו כתונת מכובסה יהיה אסור ללבוש כתונת חדשה אף להמתירין ללבוש בגדי שבת. ודלא כדכתב כתר"ה בשם הרב ר' אליהו קאפאל שליט"א שרוצה לומר דלדידן שנוהגין ללבוש בגדי שבת הכל שרי, דכתונת חדשה אסור כשיש לו כתונת אחר אף שאינו בגד חשוב, וכן מכנסים חדשים אסורין.
ואם אין לו מנעלים כאלו שרשאין לילך בט' באב ושכח לקנותם קודם ר"ח, מסתבר שמותר לקנות גם אחר ר"ח ואף בשבוע שחל בו ט"ב, כיון שקשה לפניו לילך יחף ובפוזמקאות לבד, וכמו שכתב כתר"ה מספר זה השלחן. ואין הספר אצלי.
וכשנזדמן לו לקנות תפילין חדשים ודאי מותר כיון שהוא רק למצוה. וטלית שהוא בגד מסתבר שאסור אף שלובשין אותו רק למצוה. ולענין שהחיינו הא איתא בסימן כ"ב שמברכין שהחיינו ובט"ז סק"א איתא מב"י בשם מהרי"א דהוא מדין קנה כלים חדשים שלענין זה עדיף מתפילין שהוא רק למצוה עיי"ש, ומסתימת לשון הש"ע משמע שאף בטלית קטן מברך שהחיינו אבל לע"ד נראה דכיון שהוא מטעם קנה כלים חדשים שצריך שיהיה חשוב כדאיתא בסימן רכ"ג סעיף ו' יש חלוק דעל טלית גדול מברכין כו"ע דהוא ודאי בגד חשוב, ובטלית קטן רק למי שחשוב לו יברך שהחיינו אבל לסתם בנ"א אין זה בגד חשוב כל כך, ואף שבשביל המצוה חשוב לו לא מסתבר לברך כיון שעצם הבגד אינו חשוב לו. ויהיה אסור לקנות טלית גדול אף מי"ז בתמוז מצד ברכת שהחיינו וכן טלית קטן למי שהוא חשוב לו.
ומכונית חדשה אם הוא לתענוג פשוט שאסור גם מי"ז בתמוז דהא צריך לברך שהחיינו, ואם הוא באופן שמברכין הטוב והמטיב כגון שיש לו אשה ובנים דגם הם נהנים מזה אסור מר"ח דהוא כמו בנין של שמחה שאסור. ואם הוא מכונית לפרנסה כמו טראק, וגם מכונית קטנה אפשר ג"כ שהוא לפרנסה, הוא רק בדין ממעטין במשא ומתן שבזמננו נהגו להקל כדכתב הט"ז סק"א וכן כתב המ"ב ס"ק י"ג להלכה, ואין זה מו"מ של שמחה שכתב בשעה"צ שטוב להחמיר, ומצד שהחיינו יברך אחר ט"ב כי בשביל זה אין עליו ליבטל ממלאכתו.
ומה שהביא כתר"ה מספר מועדים וזמנים שאסור להשחיר ולהבריק הנעלים, הנה לענין להבריק הנעלים מסתבר כמותו אף שלא שייך זה לכבוס דבגדים, אבל להשחירם בלא הברקה אם כבר הוסר שחרותם איני רואה בזה טעם לאיסור. ולצורך שבת לאלו שלובשין בגדי שבת יש להתיר אף להבריק.
<h2>שו''ת חלק או''ח ג סימן פא</h2>
באור כוונת הרמ"א במש"כ כל הקדישים בט' באב אין אומרים תתקבל.
וכוונת הרמ"א בסימן תקנ"ט סעיף ד' דכל הקדישים שאומרים אחר איכה עד שיוצאים למחר מביהכ"נ אין אומרים תתקבל, שהקשה כתר"ה הא הוא רק קדיש אחד שהיו צריכין לומר אחר ובא לציון, נראה לע"ד דהא פשוט שמעצם הדין הא יש לומר תתקבל על כל תפלות שהותקן לצבור לא רק אחר שמ"ע, דהא חזינן שאחר סליחות אומר הש"צ קדיש תתקבל, וא"כ בקינות שהוא ג"כ דבר שיותר טוב לאומרם בצבור שהרי התירו גם לאבל לילך לביהכ"נ לאמירת קינות כדאיתא ]בסי' תקנ"ט[ בסעיף ו' היה לן להצריך להש"צ שיאמר תתקבל דהא אומרים גם תפלה ובקשה לנחמות בגמר כל קינה, אחרי שעל שמ"ע כבר אמר תתקבל. ואף אם נימא שאם היו צריכין לומר תתקבל על הקינות היה אומר קדיש שעם תתקבל אחר הקינות ולא אחר שמ"ע, הרי היה זה משום שהיה יוצא בתתקבל אחד על שניהם.
אבל יותר מסתבר שקינות לא שייכי כל כך לסדר התפלה, ואם היו אומרים תתקבל אחר קינות היה אומר שני פעמים אחד אחר שמ"ע ואחד אחר הקינות. ואפשר שגם סליחות בתע"צ ובה"ב מה שאין אומרים שני פעמים תתקבל, הוא משום דתחלת אמירת סליחות נתקן לאומרם בתוך ברכת סלח לנו דחזרת הש"צ, וממילא היה זה בתוך התפלה שלא היה שייך לומר אלא תתקבל אחד, וממילא אף שאחר זמן רב התחילו לומר הסליחות אחר התפלה נשאר לענין תתקבל כמתחלה. וגם אולי מחמת שאומרים זה קודם נפילת אפים ונפ"א נחשב מעצם התפלה דשמ"ע, דהא אסור להפסיק בין שמ"ע לנפ"א, ולכן א"א לומר תתקבל קודם נפ"א, )ונראה שמטעם זה אין אומרים כלל קדיש לאחר שמ"ע קודם נפ"א דהוא כמו באמצע סדר התפלה ממש וקדיש אומרים אחר גמר דבר כמו אחר פסד"ז שהוא גמר דבר(, וממילא יצא בתתקבל אחד גם ידי הסליחות, אבל בקינות שליכא זה אין שייכין להתפלה דשמ"ע ולא היו מתקנין לצאת לכתחלה בתתקבל אחד על שני הדברים. לכן שפיר כתב הרמ"א משום שאין לומר תתקבל על הקינות שלכן אין אומרים תתקבל לא אחר הקינות של ערבית ולא אחר שמ"ע שחרית ולא אחר הקינות של אחר תפלת שחרית, שנמצא שאיכא ג' קדישים שהיה צריך לומר בהם תתקבל ונהגו שלא לאומרם.
ובמפסיק לענות אמן בין שתי הברכות שלא נפתחה שניה בברוך מדין ברכה הסמוכה לחברתה אם עדיין יש לשניה דין סמוכה לחברתה, הנה בין יוצר לאהבה רבה צריכין לענות אמן על כל ברכה שהיא כמפורש בפמ"ג בא"א סימן נ"א סק"ג דמשמע ליה כן מהטור בשם הרמ"ה סימן ס"א, וכן כתב בחדושי רעק"א סי' ס"ו סעי' ג' ג"כ ממשמעות הטור והביא שגם הפמ"ג סובר כן, וכן הוא בסדור דרה"ח, וברכות ק"ש הם ברכות הסמוכות לחברתה בין של שחרית בין של ערבית, ואם היה בטל ממנה חשיבות ברכה הסמוכה לחברתה הרי היתה מפסדת חשיבות ברוך שבתחלה, ואין לומר דעניית אמן חמורה ועדיף מחשיבות ברוך לתחלת ברכה שמפסדת הא התירו לר' יהודה להשיב שלום לכל אדם וגם לשאול בתחלה מפני הכבוד שלא מסתבר שהיה מותר אם היה זה הפסד להברכה.
ולדינא בכלל אינו נוגע זה דכיון דלא תיקנו בה לפתוח בברוך אף שאירע איזה פעמים שאינה סמוכה נמי אין לומר בברוך, וראיה מאהבה רבה דאנשי משמר בשעת עבודה אמרו רק אהבה רבה לבדה כדאמר שמואל בברכות דף י"א. וכן מסיק הגמרא שם אליבא דר' זריקא א"ר אמי ארשב"ל עיי"ש, ולא הוזכר שהתחילו בברוך, וכ"ש הכא שהוא רק מקרה בעלמא ולא דבר קבוע שלא תיקנו באם הפסיק לפתוח בברוך. ומה שלא נחשב דבר קבוע במקדש אף שהיה כן בכל יום ממש כמו בגבולין, נראה משום שכל אנשי משמר היו אומרין אהבה רבה במקדש רק שבוע אחד בחצי שנה, ונמצא שלכל משמר היה זה רק הזדמנות איזה פעמים בשנה. ולכן אף אם הפסיק בדבר שאסור להפסיק נמי א"צ לפתוח בברוך. והנני ידידו מוקירו ומברכו, משה פיינשטיין.
<h2>שו''ת חלק או''ח ג סימן פב</h2>
בעשיית ארון להניח בה ספרים שנקרא בוקקייס וכל כלי עץ מר"ח אב עד אחר התענית, ולענין להביא להבית ער"ח מנחם אב תשי"ז. מע"כ בני יקירי הרה"ג מהר"ר דוד פיינשטיין שליט"א.
הנה בדבר לעשות הבוקקייס כפי שמשמע במג"א סי' תקנ"א ס"ק כ"ג הוי האיסור דעשיית בגדים רק בבגדים ולא בכלים של עץ וכדומה דאין שייכים לאיסור השתית עמרא שמזה ילפינן לאסור כל תקון בגדים, שלכן כתב שמותר לעשות אותן שקורין קרונין שאורגין בכלים דלא בגד הוא, אף שהוא ג"כ טלית ואריגת חוטין כיון דלאו בכלל בגד הוא כ"ש שאין לאסור עשיית העצים. ואף לטעם הגר"א שילפינן מכ"ש דאיסור כבוס והובא בבאור הלכה נמי אפשר לא ילפינן לשאר כלים.
אבל מ"מ נראה דהוא רק לענין העשיה אבל להביא לבית יש לאסור דביד אפרים כתב על המג"א שהביא מהב"י להקל בלבישה דיש לאסור מטעם ששמחה היא לו, ואף שהוא כתב שגם בעשיה איכא שמחה מ"מ גם הוא מסיק דבשביל טעם שמחה לבד לא היה נאסר העשיה אלא בצרוף טעם דהשתות יהרסון, שזה לא שייך בכלי עץ אבל להביא לבית שהוא כלבישה דבגדים יש לאסור מטעם שמחה שזה ישנו גם בקשוט הבית בכלי עץ כמו בלבישת בגדים להאדם. ואם הוא כלי שצריך לברך שהחיינו יש לאסור גם מטעם זה. אך אם הבוק קייס אינו כלי חשוב כ"כ לקשוט שאין לברך שהחיינו וא"כ אין השמחה בזה גדולה אפשר יש להתיר, אבל מ"מ נכרי האומן יכול לגומרה גם אחר ר"ח ולא יביאנה לבית עד אחר תשעה באב.
ולענין לגמור הדבקת הנייר על הכותלים אף שאין בזה איסור ברור אף בשבוע שחל ט' באב בתוכה מ"מ יש להחמיר שיגמרו קודם שבת חזון ולא יעשו בשבוע שחל ט' באב בתוכה. והנני אביך אוהבך בלו"נ, משה פיינשטיין.
<h2>שו''ת חלק או''ח ג סימן פג</h2>
באיסור לבישת כלים חדשים שבש"ע סימן תקנ"א סעיף ו' י"ב אלול תשכ"ו. מע"כ ידידי הרה"ג מהר"ר יוסף הכהן ראט שליט"א.
הנה בדבר שנקט המחבר בסימן תקנ"א סעיף ו' דכלים חדשים בין לבנים בין צבועין בין של צמר בין של פשתן אסור ללבוש בשבת זו, שהקשה כתר"ה הא איסור חדשים לא מצינו אלא שהוא ממ"ש הרמב"ן שהביא הטור דחדשים אף בכלי פשתן יש בהן משום גיהוץ הוי האיסור דחדשים רק משום שהדרך לגהצם ומשמע לכתר"ה זה מלשון מחצה"ש, וא"כ הרי כבר נקט בסעיף ג' דאף בכלי פשתן ישנים מכובסין אסור ללובשן, והוא מגמ' תענית דף כ"ט דשלח ר' יצחק בר גיורי משמיה דר' יוחנן שאע"פ דכלי פשתן אין בהן משום גיהוץ אסור ללובשן בשבת שחל ת"ב בתוכה, ואף שהלשון אפשר דהוא על כלי פשתן מגוהצין וכן היה משמע קצת גם מלשון הש"ע ]סי' תקנ"א[ סעיף ג' שכתב וה"מ לגוהצן ולהניחן עד אחר ת"ב אבל אסור ללובשן בשבוע זו, אבל במ"מ פ"ה מתעניות ה"ה איתא והעולה מכל זה הוא שאסור ללבוש אפילו כלי פשתן מכובסין עד התענית, הרי דאוסר אפילו רק מכובסין לבד ללובשן, אף שבלשון הרמב"ם נמי יש מקום לומר דדוקא כלי מגוהץ אסור ללבוש מפרש המ"מ שלאו דוקא אלא אף מכובסין לבד אסור, וכן מפורש במ"ב ]סי' תקנ"א[ ס"ק כ"ה על מה שכתב הש"ע ונהגו לאסור אפילו כלי פשתן ואפילו בכבוס שלנו בין ללבוש בין להניח דהנהגו הוא על להניח דללבוש מדינא אסור בכל גווני, והגר"א נתן טעם כיון דגם הגיהוץ בפשתן אינו אלא כבוס ואפ"ה אסור ללובשן א"כ אף כבוס אסור דאין לחלק בין כבוס חזק לקל עיי"ש, שלכן קשה מה חידש הש"ע בסעיף ו'.
אבל פשוט שבסעיף ו' מחדש הש"ע שכלים חדשים אף שאינם מכובסין ולא מגוהצים אסור, ובמג"א סק"כ הוא טעות סופר כדאיתא בלב"ש וביד אפרים וצריך להיות נראה לי דבמקום שדרך לכבוש הבגדים במכבש הוו מגוהצים ואסורין מדינא, וכוונתו דבזה אף ישנים אסורין מדינא, הרי מפורש בדבריהם שכוונת הש"ע דבחדשים אסור אף בלא גיהוץ ובלא כבוס, והוסיף המג"א שבגיהוץ אף בלא כבוס ובישנים אסור ולא רק תיכף אלא כל זמן שגיהוצם ניכר, וכן מפרש הלב"ש גם במג"א סימן תקנ"ט סק"י על מה שכתב ובגדי שבת שהם עדיין חדשים וניכר הגיהוץ, שאין הכוונה חדשים ממש. וכוונת מחצה"ש הוא כדמסיק שהן בכלל איסור מגוהצים שאוסר הש"ס, שלשון זה משמע שהן אינן מגוהצים אבל הן בכלל איסור מגוהצים, דאם איירי שהחדשים הם מגוהצים לא שייך לומר שהן בכלל מגוהצים דהרי הן מגוהצים ממש, הרי גם המחצה"ש מפרש שהחדשים שאוסר איירי באינם מגוהצים, וגם צריך לומר שאינם גם מכובסין דהא אף ישנים אסור במכובסין לבד. ושייך גיהוץ אף בלא כבוס שהוא להעביר על הבגד אבן חלק ולהחליקו כדהביא הרמ"א בשם הערוך, והוא הפרעסן בברזל חם שבזמננו שעושין זה לפעמים אף בלא כבוס ובלא נקיון, שזה ג"כ אסור להמג"א לפירוש הלב"ש ויד אפרים. וגירסת מחצה"ש במג"א לא ידוע בברור אבל לדינא גם הוא אוסר בחדשים בלא כבוס ובלא גיהוץ, ואולי כוונתו שנותן טעם לפי הגירסא שבספרים שלנו, דכיון שדרך לכבוש הבגדים בגמרן אסרו כל הבגדים חדשים אבל הוא פירוש דחוק, והנכון כהלב"ש ויד אפרים שהגיהו דאיירי המג"א בישנים והוא דין שהוסיף. והנני ידידו מברכו בכוח"ט, משה פיינשטיין.
<h2>שו''ת חלק או''ח ג סימן פד</h2>
באחד שאמר נחם בבונה ירושלים אחר ט' באב ג' אלול תשכ"ח. מע"כ ידידי הרה"ג מהר"ר אפרים גרינבלאט שליט"א.
ובדבר אחד שאמר נחם בבונה ירושלים אחר ט' באב שהורה כתר"ה דאין צריך לחזור להתפלל מטעם ששייך לומר נחם גם בכל השנה כל זמן שלא נבנה ביהמ"ק, שלכן אף שלא תיקנו לומר זה אינו כמזכיר שקר בתפלתו, הנה במג"א סימן תצ"ג סק"ג איתא בשם הכוונות שגדול אחד היה רגיל לומר נחם בכל יום ואמר גם בל"ג בעומר ונענש, ובעט"ז הובא שם הגדול ר"א הלוי ואמר לו האר"י ז"ל משום רשב"י שיענש משום שאמר נחם ביום שמחתו דהוא הלולא דרשב"י עיי"ש, ובח"י סק"ה איתא שהיה אומר אותו הגדול בכל ימי הספירה, ופשוט שלא פליגי אלא האיך היה העובדא ולא בדינא אם יכולין לומר בכל ימי השנה או רק בימי הספירה מצד מיתת תלמידי ר"ע וגזירת תתנ"ו שהיו אז, דמסתבר דכיון שאף שלא תיקנו שיאמרו נחם גם בימי הספירה ומ"מ יכולין לומר משום שיש לנו צורך בניחומי השי"ת כמו כן הא אנו צריכין לנחמות מצד שעדיין אנו שרוין בגלות וביהמ"ק חרב בעוה"ר וג"כ שייך לומר נחם, שלכן אף להח"י יכולין לומר גם בכל יום נחם. לבד מהימים שאין אומרין תחנון כדחזינן שהקפיד רשב"י על שאמר אותו הגדול ביום שמחתו, וכ"ש שאין לומר בימים שלכו"ע אין אומרים תחנון. ועיין במג"א סימן קל"א ס"ק י"ז שהביא מעובדא זו דנענש אותו הגדול שאמר נחם בל"ג בעומר ראיה שהוא יו"ט שאין לומר בו תחנון, וא"כ הרי הוא כמפורש שבימים שאין אומרים תחנון אין לומר נחם.
אבל למעשה אף שאמרו אותו הגדול אין לומר זה לכתחלה מאחר שלא תיקנו חכמים לומר זה, ואין לשנות מהמנהג אף שלא שייך מיחזי כיוהרא בדבר שאומרין בלחש, אבל עכ"פ בדיעבד כשאמר אחד אין להחשיבו כמשנה ממטבע שטבעו חכמים ואין לו לחזור ולהתפלל כמו שהורה כתר"ה. ואף שיש מקום לומר דאף שחזינן שיכולין לומר נחם גם בכל השנה הוא דוקא כשיודע שאין היום ט' באב ואומרו משום שרוצה להתפלל תפלה זו על הנחמה גם ביום זה מאחר שאנו צריכין לנחמה, אבל באחד שאמר נחם מחמת שטעה שהיום ט' באב שלפי כוונתו הרי הוא כאומר שקר שלכן יחזור, לא מסתבר להחזירו להתפלל בשביל כוונה מאחר דהדברים עצמם שאמר הם ראוין לומר אז כמו דאמר אותו הגדול. ואף בל"ג בעומר ובכל הימים שאין אומרין בהם תחנון שאסור לומר בהם נחם נמי מסתבר שאין להחזירו כיון שעכ"פ שייך תפלת נחם גם באלו הימים.
והנני ידידו מברכו בכוח"ט, משה פיינשטיין.
<h2>שו''ת חלק או''ח ג סימן פה</h2>
בענין ראיית המקדש ברחוק מן הצופים אם צריך לקרוע כ"ב כסלו תשל"א. מע"כ ידידי ואהובי בלב ונפש מהר"ר יוחנן רודענסקי שליט"א, בירושלים עיה"ק תובב"א.
בדבר מה שמביתך רואים את ירושלים ומקום המקדש, הנה במג"א סימן תקס"א סק"ג סובר דאיכא מחלוקת בפירוש צופים דלרש"י פסחים דף מ"ט שפי' דהוא שם כפר שיכול לראות ביהמ"ק משם מפרש הב"י דקודם שהגיע לצופים לא חשיבא ראייה דרחוק מקום הוא ומשהגיע לצופים חשיבא ראיה, ונראה דהכוונה דכיון דרחוק מקום הוא אינה ראייה גמורה כדכתב לשון לא חשיבא ראייה. ולא רצה הב"י לפרש דברחוק מקום אף כשרואה לא חייבו לקרוע, אף שיותר היה נראה לפרש דמצד הרחוק אינו קורע אף שיכול לראות היטב, דהא בבכורות דף נ"ד תנן דמעשר בהמה מצטרף כמלא רגל בהמה רועה דהוא בבהמה דקה דצאן דהא מפרש רבה בר שילי בגמ' דאמר קרא עוד תעבורנה הצאן ע"י מונה וקים להו לרבנן דשיתסר מיל קא שלטא ביה עינא דרועה, ואף שהוא כשעומד הרועה באמצע כדאיתא בתפא"י, הרי ג"כ איכא ח' מיל שהוא מהלך שתי שעות ושני חומשי שעה, וכ"ש מקום המקדש שהוא מקום גדול, ולא משמע שצופים הוא כל כך רחוק, והתוי"ט בפסחים שם ]פ"ג מ"ח[ הביא מבעל כפתור ופרח שהוא רק כחצי שעה עיי"ש, שלכן היה נראה לפרש דאף שרואין גם שם כיון שהוא ברחוק מקום אין קורעין, אלא דלשון דלא חשיבא דמשמעו לכאורה הוא דלא נראה היטב ברחוק מן הצופים, וכן כתב הגר"א דהטעם דאינו חשוב ראייה ברחוק מקום. ואף שמה שהוא רק ערך חצי שעה הוא כדכתב בכפתור ופרח מטעם דירושלים הרים סביב לה אינה נראית מרחוק מאיזה צד שתבוא אליה יותר מחצי שעה, ושיעור ט"ז מיל דשלטא עינא דרועה הוא בארץ מישור כדאיתא בתפא"י דכן מסתבר ומוכרח, עדיין יקשה דהא לא שייך לומר וכמדתו לכל רוח שהקשה הר"י בתוס' שם ]פסחים דף מט[ דהא אפשר שאיכא מקומות דאין ההרים גבוהים כל כך, וגם הא הוא דוקא במקומות הנמוכים אחורי ההרים שההרים מכסין ממנו את מקום המקדש, ואף שמקום המקדש ג"כ גבוה בהר מ"מ להעומדים בבקעות נתכסה מהם ע"י ההר שמפסיק, אבל עדיין הא איכא גם הרים ברחוק מירושלים שהעומדים שם רואין את המקדש עד ח' מיל ויותר, וגם לפי הידוע אלו העומדים סמוכים לההר מכסה אותם יותר מלאלו העומדים מרחוק.
ולכן צריך לומר כוונת כפתור ופרח דההרים הסמוכים הסובבין את ירושלים הם ערך מהלך חצי שעה מירושלים שלכן עד שם רואין את המקדש, ולאלו הרחוקים יותר מחצי שעה שהן אחורי ההרים מכסין ההרים. ולכן אף שודאי איכא מקומות שרואין יותר ממהלך חצי שעה כגון על ההרים שבתוך ח' מיל, ואולי איכא מקומות שליכא הרים סמוכין כל כך לא רצו לחלוק לענין הקריעה ולא החשיבו הראייה ההיא שרק במקום אחד הוא לחייבו בשביל זה. וזה אפשר לומר גם בכוונת הב"י והגר"א ולא לחלק בין הראיות לומר שברחוק קטן כזה אינה ראייה טובה וברורה, כי לבד שהוא דוחק הוא נסתר מהא דעינא דרועה שלטא דהוא עד ח' מיל אף לדבר קטן כטלה כדלעיל, ולשון לא חשיבה ראיה הוא דלא חשיבא הראייה דהוא רק במקומות אחדים ולא בכל הצדדין לחייב בשביל זה משום דרצו לעשות שיעור קבוע לכל הצדדין.
ולפ"ז פשוט שהוא רק לחיוב הקריעה אבל ליפטר מקריעה מחמת שראייה קודם שלשים יום פוטרת אף ראייה זו מאחר שבעצם היא ראייה טובה כמו במן הצופים, דהא זמן דשלשים הוא שזמן זה עושה כדבר חדוש לו כעין פעם ראשון. וראיה ממ"ש הרא"ש ברכות דף נ"ד על ברכת הרואה מקום שנעשו בו נסים וכדומה דברכות אלו אינן אלא משלשים יום לשלשים יום, וה"נ אמרינן בגמ' הרואה את חברו לאחר שלשים יום אומר שהחיינו ותנן נמי הרואה את הים הגדול לפרקים דהיינו אחת לשלשים יום ואמרינן נמי בירושלמי דפרקין שמעון קמטקיא שאל את רחב"א לענין קריעה בראיית ירושלים והשיב לו דבתוך שלשים א"צ לקרוע לאחר שלשים צריך לקרוע עיי"ש, וכוונת הרא"ש בהבאת ג' הדברים דמרואה את חברו לאחר שלשים ליכא ראיה אלא הוא טעם להזמן שלשים שנחשב זה אצל האדם כזמן ארוך להתחשב כרואה בפעם ראשון, אבל הא אפשר עכ"פ שלא חייבו לברך אלא כשראה בפעם ראשון כדסובר כן הראב"ד שהביא הטור בסימן רי"ח, וגם אפשר שיהיה גם חיוב לברך בכל ראייה שאין דומה זה לברכת שהחיינו שהוא על השמחה שלא שייך לחייב קודם הזמן שאיכא שמחה, לכן הביא ראיה מראיית ים הגדול לר' יהודה שמברך על ראייתו דהוא חיוב לפרקים שפי' רמי בר אבא א"ר יצחק עד שלשים יום ]ברכות[ בדף נ"ט אלמא דגם שלא לעניני שמחה הוא זמן שלשים יום. אבל הא אפשר דזמן שלשים יום הוא רק לים הגדול שהברכה היא בשביל שהוא חשוב וגדול מכולן כדפרש"י, שזה לא ניכר כל כך וצריך לשום לבו לזה דבפחות משלשים יום אין האדם משים אל לבו כל כך, אבל בראיית כל הדברים שנשנו שם צריך לברך בכל ראייה שעשה נסים ועושה בראשית דהרי גם בלא שימת הלב רואה את המקומות בהכרח, דיש להצריך להודות בכל עת שרואה חסדי השי"ת ומעשיו בהבריאה, והביא מראיית מקום המקדש שא"צ לקרוע אלא דוקא אחר שלשים יום אף שג"כ יש להצריך להצטער בכל יום שרואה החורבן, אלא הוא משום דרק כשהראייה עושה רושם על הרואה יותר מעצם הידיעה נחשב זה לראייה שזהו דוקא בראייה דאחר שלשים יום, דהא אף כשאינו רואה יודע שאיכא הרים הגדולים ויודע ממקום שנעשו בו הנסים אך הראייה עושה יותר רושם, וכעין הסברא דראיית חברו לאחר שלשים שמטעם זה גם בקבל כתב בתוך שלשים יש לו לברך שהחיינו כשרואהו אח"כ כדהביא הבה"ט סק"א בשם הלק"ט, והחולקים שהביא במ"ב סק"ב הוא בכתב שעדיף מידיעה בעלמא.
ועיין בתוס' ר"פ הרואה שכתבו ונראה לרבינו דדוקא לרואה משלשים לשלשים דומיא דרואה ים הגדול לפרקים דאמר בירושלמי דהיינו שלשים יום, והוא תמוה כדהקשה מהרש"א דבתלמוד דידן נמי מפורש לקמן דפרקים דים הגדול היינו שלשים יום, ומתרץ ואולי שיש חסר כאן בדבריהם ועיין ברא"ש הראיה מפורש מהירושלמי, וכוונתו כדכתבתי שמדין ים הגדול ליכא ראיה לדברים שנראין גם בלא שימת לב וע"ז הוא ראיה מירושלמי דשמעון קמטקיא לענין קריעה דבראיית ירושלים והמקדש וזה חסר בתוס'.
ולכן כיון שראה את המקדש אף מרחוק הרי בעצם היא ראייה טובה וליכא שוב רושם בראייתו גם כשיבא סמוך מן הצופים ופטור מלברך. ואפשר שאף אם נימא כפשטות הלשון שאין הראייה דמרחוק ראייה טובה כל כך מהראייה דמן הצופים נמי פוטרו מלברך דאין עושה בו שוב הראייה היותר טובה עליו רושם, וראיה קצת מהסוברים דקבלת כתב מחברו פוטרו מלברך שהחיינו כשרואה אותו, שאף שעל קבלת כתב מחברו אף אחר זמן רחוק בלא ראייה אינו מחייבו לברך משום שאינה שמחה כל כך מ"מ פוטרו, ובראייה אף שאינה טובה כהא דרחוק מקום אולי כו"ע יודו, אבל היה גם סברא לומר שלא יפטרהו מלקרוע אך היה שייך לפטור מטעם שהוא ספק דרבנן לקולא, אבל למאי שנתבאר שהיא ראייה טובה ודאי פוטרו.
והנה לשון הברייתא במו"ק דף כ"ו אחד השומע ואחד הרואה כיון שהגיע לצופים קורע משמע כהב"י שמרחוק מן צופים אף שרואה אינו קורע, דלכן הי' משמע שסובר הב"י דאף הר"י בתוס' פסחים דף מ"ט דמפרש אם עבר צופים שורפו במקומו שהוא כל מקום סביבות ירושלים שיכול לראותו משם, לא פליג בכאן לענין קריעה, ולכן לא הביא הב"י שיטת הר"י בתוס', ודלא כהמג"א שכתב שלתוס' פסחים קורע מכל מקום שיכולין לראותו. אך עיין בב"ח שכתב שהר"י בתוס' פסחים חולק גם לענין קריעה שמחייב מכל מקום שרואין אפילו מרחוק, אבל מודה הב"ח דהרמב"ם והטור שכתבו ומהיכן חייב לקרוע משיגיע לצופים לא מחייבי בראייה מרחוק מן הצופים, דאל"כ לא היה שייך להזכיר משיגיע לצופים כיון שכתבו שראה המקדש, אך סובר דהרי"ף והרא"ש שהשמיטו הברייתא פליגי ומחייבי לקרוע ברואה גם מרחוק, ומפרש הברייתא לדידהו דקאי כיון שהגיע לצופים על אחד השומע דאף דאינו רואה כיון שהוא מן הצופים קורע, אבל הא לא מתורץ בזה השמטתם דהא לא כתבו דין זה שגם שומע בלא רואה קורע וצ"ע בכוונתו.
וטעם הפוסקים שלא מחייבי לשומע ואינו רואה לקורע, נראה דמפרשי דאחד השומע הוא בזמן החורבן שאותן שלא ראו אלא שמעו מהחורבן היו חייבין לקרוע, וכדאיתא ברש"י בפירושו על ירמיהו על הקרא דויבואו אנשים משכם משלו ומשמרון קרועי בגדים כשנסעו מביתם לא היו יודעים בחורבן הבית ובדרך שמעו וקרעו בגדיהם, ולא שייך זה עתה בזמננו לדינא. והב"ח משמע שמפרש דשומע הוא שהוא סומא ואמרו לו שהוא בצופים, ולדבריו קשה על שכל הפוסקים לא כתבו דין זה. )אך קשה קצת על פרש"י מהא שהגמ' מביא קרא זה על רואה ערי יהודה בחורבנן, וא"כ משמע דהגמ' סובר שקרעו על הראייה וכיון שעדיין הא לא באו למקום המקדש הרי היתה קריעתם על ערי יהודה שכבר ראו, וכן פי' מהרש"א בח"א וכתב וקרוב לזה פרש"י שם, וזה תמוה שרש"י פי' על השמיעה מחורבן המקדש וצ"ע פרש"י(.
עוד חידש הב"ח דאף להרמב"ם והטור יצא בדיעבד כשקרע אף קודם לצופים ורק לכתחלה צריך להמתין מלקרוע עד שיגיע לצופים, והוא סברא בעלמא בלא מקור דהא לא מתורץ בזה מה שביו"ד סתם הטור דהרואה חייב לקרוע ולא הזכיר מן הצופים דלא הי"ל להטור לסמוך על זה אלא הי"ל לכתוב בפירוש במקום אחד החלוק בין לכתחלה לדיעבד, ועיין בש"ע יו"ד סימן ש"מ סעיף ל"ח שאף המחבר לא הזכיר מן הצופים אף שהוא סובר שגם בדיעבד לא יצא.
ולכן לדינא אין לקרוע אלא ממן הצופים שהוא להכפתור ופרח שהביא התוי"ט ]פ"ג פסחים מ"ח[ מהלך חצי שעה מכל צד סביבות ירושלים מהטעם שכתבתי מאחר שמהגמ' מדויק כהב"י, שלכן אף הר"י לא פליג לענין קריעה כדסובר הב"י. ומהתוי"ט נמי ליכא ראיה דלבד שהוא איירי שם לענין היה בידו בשר קדש, הא אף שם מפרש כרש"י שצופים היה מקום והוא סמוך כמהלך חצי שעה כדהביא מספר כפתור ופרח, והיו מקומות כאלו בכל צד או אף רק במקום אחד אך שהוא ממילא כנכתב במתני' וכמדתה לכל רוח כיון שנקט צופים שהוא טעם השם, אבל הוא דוקא בראייה הסמוכה שאפשר לראות במדה זו מכל צד אף שאיכא ההרים, שרק ברחוק כזה דמן הצופים צריך לחזור לשרוף לפני הבירה אף בהמקומות שרואין ח' מיל, וכן הוא כוונת בעל כפתור ופרח שאיירי גם לענין קריעה כדלעיל, ולא מדויק מש"כ המג"א דהתוי"ט סובר אף לרש"י שמכל מקום שרואין חייבין לקרוע. )ובשער הציון על הא דכתב במ"ב ]סי' תקס"א[ אבל כמה פוסקים כתבו דצופים הוי פירוש כ"מ סביב לירושלים שיכולין לראות משם ציין תוס' ותוי"ט בשם רש"י אינו לשון מדויק דהתוי"ט לא כתב זה בשם רש"י אלא דמפרש גם ברש"י שיכול לסבור כהר"י והי"ל לציין בלשון זה ותוי"ט גם לרש"י(.
אבל אף שאין ראייה זו דרחוק מן הצופים מחייב בקריעה פוטרת היא מקריעה באם ראה משם תוך שלשים כדלעיל. אוהבך בלב ונפש, משה פיינשטיין.
<h2>שו''ת חלק או''ח ג סימן פו</h2>
במה שנהגו הרבה בהאמה שתיקנו להשאיר מלסוד שרק משחירין בצבע שחור אם יוצאין בזה, ובבונה בית למכרו ולשכרו, והשוכר אם צריכין להשאיר ה' אייר תשכ"ו. מע"כ ידידי הרב הגאון הצדיק מהררש"י שרגא רובין הלבערשטם שליט"א המפורסם בשם האדמו"ר מציעשינאוו.
בדבר שיור האמה שתיקנו בסד ביתו כדאי' בב"ב דף ס', שנהגו הרבה שלא משיירין כלום רק שמשחירין האמה בצבע הרי כבר צווחו רבותינו הלבוש והשל"ה והמג"א והעט"ז והפמ"ג. אבל הא הרבה חסידים ואנשי מעשה נהגו כן שודאי צריך ללמד עליהם זכות. נראה לע"ד למאי דמפרש הכ"מ בפ"ה מתעניות הי"ב וכן בב"י סימן תק"ס דברייתא דעירב בו חול או תבן מותר הוא בלא שיור, ושכן סובר הרמב"ם לגירסתנו. ואף לגירסת הטור ברמב"ם בסיד ובטרכסיד משייר אמה משום דפוסק כר' יהודה, נמי הא עכ"פ בעירב בו תבן מותר גם לר' יהודה בלא שיור ולא צריך להזכיר תקנתא זו משום שלא הזכיר בו איסור כדפי' שם לגירסתנו שסובר כרבנן שלא הוצרך להזכיר תקנתא זו. א"כ מסתבר שיהיה מותר אף כשעשה כל הבית בסיד ורק את האמה שכנגד הפתח עשה בסיד שמעורב בו חול ותבן עוד מכ"ש, דהא כשסד כל הבית בסיד שמעורב בו חול ותבן ליכא שום היכרא דהא אפשר שמחמת שאינו עשיר כל כך עשה בעירוב חול ותבן ומ"מ מותר, כ"ש כשכל הבית סד בסיד ממש בלא עירוב ואמה זו עשה בעירוב חול ותבן שהוא היכר דמקום זה הא משונה הוא מכל הבית שמותר. והברייתא רבותא קמ"ל דאף שכל הבית הוא בעירוב חול ותבן מותר אף שליכא היכרא.
ואף שיש לפרש דבבתים פשוטים לא אסרו אלא בבתים חשובים שסדין בסיד ממש בלא עירוב, שלפ"ז לא יועיל בבית חשוב שניסוד כל הבית בסיד ממש בלא עירוב שאסרו, ע"י שיעשה אמה זו בעירוב חול ותבן. מ"מ הא אפשר שהחשיבו כהיכרא גם בסד כל הבית בעירוב חול ותבן, שהרי נגד הבתים שהיו לישראל כשהיו שרוין על אדמתם וביהמ"ק קיים שהיו ביופי גדול הוא היכר שאנחנו נמצאים בגלות, ואף שלא נעשה בכוונה להיכרא לזכור החורבן אלא בשביל שאיננו עשיר עכ"פ הוא נחשב להיכר, שלפ"ז כ"ש כשכל הבית ניסוד היטב בסיד ממש והאמה אחת השאיר לסייד רק בעירוב חול ותבן שניכר ממש עתה וגם שלכוונה זו עשה זה שודאי מותר.
ומאחר שזה מותר אף שהוא רק חסרון קטן משמע להו דאין הטעם משום שמגרע היופי של הבית, אלא שהוא להיכר שיבינו שבשביל הזכר לחורבן נעשה זה. ולכן אף במשחירין ע"י צבע נמי כיון שהשחרות הוא סימן לאבלות כדאיתא בב"ק דף נ"ט אליעזר זעירא הוה מסאני אוכמי שפרש"י מנהג אבלים, וכן בתוס' ד"ה הוה בסופו כתבו לאבלות דאליעזר היה כזה שהי' לבוש שחורים ומתכסה שחורים והיה רוצה שאפי' הרצועות יהיו שחורים שלא יהא עליו כלל צד לבנונית מפני חיבתה של ירושלים עיי"ש, ולא הוזכר שהוא מחמת שבגדים שחורים הם גרועים ואינם יפים כלבנים, וגם הא ת"ח מקפידין על לבושיהן שיהיו נאים כדאיתא בשבת דף קי"ד ובפרט ת"ח שבבבל כדאיתא שם בדף קמ"ה, שודאי גם אליעזר זעירא היה נוהג כן ורק שהיה לבוש בצבע שחור אבל היו נאים כדרך תלמידי חכמים, אלמא דהשחרות הוא סימן לאבלות לא מצד שאינם נאים, לכן גם האמה שהצריכו להשאיר אינו בשביל שיגנה את הבית ואף לא לגנות רק מקום זה לבד אלא שלא יהיה לבן כל כך, שלכן סגי כשיסוד האמה בסיד המעורב בחול ותבן שמכהה לבנונו אף שעדיין הבית וגם האמה הם נאים, ולכן ילפי מזה דה"ה כשישחירו בצבע אותו האמה אף שהוא נאה ואף שמיפה יותר הבנין דעכ"פ הוא זכר לחורבן ובפרט כשכל השחרות הוא בשביל זה. ובאשר שבדבר זה יש להקל משום דהוא רק מדרבנן, וגם בשע"ת ]סי' תק"ס[ סק"א משמע שבדינים אלו הקלו יותר הוא טעם גדול על מה שהקלו להשחיר האמה אף שהוא דלא כרבותינו הלבוש והשל"ה והמג"א והעט"ז והפמ"ג.
ועיין באליהו רבא סק"ד שכתב על דברי הלבוש והשל"ה דאסרי בהשחרת האמה בצבע, ואני מצאתי באגודה סוף תענית יניח בלא ציור סיד או מראה שחור, הרי מצינו שהאגודה שהוא מרבותינו הראשונים פליג ומיקל בצבע שחור, ונראה שהוא מטעם דבארתי. ובמ"ב בשער הציון הביאו וכתב שלכן אין למחות ביד המקילין. אבל בא"ר שם מסיק רק בלא תיקון ולא הביא זה המ"ב, ונראה שכוונת בלא תיקון כלל שכתב הוא שיהיה שחור כל האמה בלא ציורים שחורים, שלצור את האמה בציורים של איזה דברים כחיות ועופות ופרחים אף שהם שחורים אסורים דזה אינו זכר לחורבן ואבלות כלל, אבל להשחיר בצבע שחור אף שהוא מיפה סובר שמותר, ולכן שפיר הביא המ"ב מהא"ר בשם אגודה שמתיר בצבע שחור דלא כלבוש.
ומה שחידש כתר"ה שהבונה בית למוכרו למי שיזדמן לו שאפשר שיהיה נכרי אינו מחוייב להשאיר האמה, וממילא אף שקנאו אח"כ ישראל אינו צריך לקלוף דהוא כמו בלוקח בית מנכרי שא"צ לקלוף כדאיתא במג"א סק"ד כיון דאף שהיה הבונה ישראל לא היה צריך להשאיר, הוא דבר נכון אף שראיית כתר"ה מהמג"א שכתב אם יודע שנעשה באיסור חייב לקלפו שמשמע שיש ספק אף שבנאו ישראל, איני רואה ראיה משם דהא קאי על מה דכתב דתלינן שנעשה ביד עכו"ם ולקחה ישראל ממנו, שכוונתו שאף שלוקח זה לקח מישראל נמי תלינן שהיה בהיתר שהוא שהישראל המוכר לו לא בנה בעצמו אלא לקחה מעכו"ם משום דספקא לקולא, שע"ז מסיק שאם ידוע שנעשה באיסור שהוא שהישראל שמכרה לו בנאו בעצמו אסור, וא"כ אפשר שאף בבנה ישראל לא לדור בעצמו אלא למוכרה נמי חייב לקלפו, אבל מ"מ אפשר לומר זה מסברא.
ואף מה שמשמע מדברי כתר"ה שאף כשאין נכרים שם שודאי יקנה רק ישראל נמי היה מותר שכן הביא מספר מגדל השן, נמי הוא דבר המסתבר, אף שמה שכתב דכיון דהוא לצורך ריוח ממון והוא ענין משא ומתן רשאי כדי שיקפצו עליו קונים, איני רואה זה לטעם דמה לנו אם היפוי הוא כדי שימכור בנקל וביוקר, או שהוא יפוי להנאתו מיפוי הבית שדירה נאה מרחיבה דעתו של אדם שהוא עדיף להאדם מהנאת הממון, וגם אפשר שאדרבה כשישאיר האמה יקפצו יותר קונים מאלו שירצו לחוש להאיסור. אבל נראה טעם גדול דכיון דבלשון האיסור בתרי ברייתות נאמר ביתו, לא יסוד אדם את ביתו בסיד בברייתא הב' וסד אדם את ביתו ומשייר בו דבר מועט בברייתא הג', שלשון ביתו משמע ביתו שדר בו כמו לשון ביתך שדרשינן במזוזה שהוא דוקא הבית שדר בו, מטעם דפרש"י בג' המקומות שהובא הא דא"ר משרשיא מזוזה חובת הדר היא, שהוא משום דדרשינן ביתך דרך ביאתך למי שנכנס ויוצא לה זה הדר בה, והתוס' בע"ז דף כ"א כתבו בשם הר"ר אלחנן דגם בלאו דלא תביא תועבה אל ביתך הוא דוקא בית הדר בו עיי"ש, לכן גם לשון ביתו משמע דרך ביאתו כמו שמשמע ביתך דרך ביאתך, וכיון שלשון ביתו נאמר בהאיסור הוא דוקא בית הדר בו אסרו. וגם הקלו בזה יותר שלא אסרו אף הדר בו אם לא בנאו בעצמו אלא לקח בית בנוי כמו שלא אסרו על הלוקח מעכו"ם, וממילא נמצא שהבונה למכור אף לישראל פטור מלהשאיר האמה בין המוכר הבונה בין הלוקח הדר בו ובין השוכר כדכתב כתר"ה, ומה שבמג"א איתא שחייב לקלוף הוא בקנה בית מישראל שבנה בעצמו לדירתו שנאסר שבזה מצריך את הלוקח לקלוף. ואף שבברייתא ראשונה נאמר סתם אין מסיידין מסתבר שלא יפלוג על שתי הברייתות דנאמר בהו ביתו, אף שבברייתא זו לא נתפרש וקאי על ביתו שדר בו דוקא, ואף אם נימא שפליג הלכה כדברי המיקל באיסור זה.
והשוכר מסתבר לע"ד דאף בשכר בית שבנאו המשכיר לדור בו בעצמו שנעשה באיסור נמי אין לחייבו כדהביא כתר"ה מספר מגדל השן, דהא אינו ביתו, ואף שלענין מזוזה מה שפטור השוכר מדאורייתא כתבו התוס' בע"ז שם משום דתרי ביתך כתיבי, מ"מ הכא שהוא לאיסור דרבנן יש לפרש תרוייהו לקולא מחד ביתו, ורק בלוקח שהוא ביתו סובר המג"א שחייב לקלוף בנעשה אצל המוכר לו באיסור.
וברדב"ז ח"ב סימן תר"מ ליכא ראיה שפליג על המג"א שמצריך לקלוף בנעשה באיסור, דכוונת הרדב"ז דלא עבד איסורא הוא שלא נעשה באיסור, ומוכרח כן מגמ' דאם הלוקח פטור בכל אופן לא שייך לשון הרי זו בחזקתה. ידידו מוקירו ומברכו, משה פיינשטיין.
<h2>שו''ת חלק או''ח ג סימן פז</h2>
אם מותר ללמד לשורר בכלי זמר ואם מותר לרחוץ בשבת בצונן כ"ח אייר תשכ"א. מע"כ ידידי הנכבד מו"ה ר' מיכאל קאסטעל שליט"א.
הנה באחד שרוצה ללמד לשורר בכלי זמר, אם הוא לפרנסה מותר אף בימי ספירה דלדידיה אין זה ענין שמחה. ואם הוא להנאתו אסור אף ללמד דגם זה הוא הנאה ואסור בימי ספירה בעניני שמחה לפי המנהג. וגם בכל השנה הא אסור להרמב"ם פ"ה מתעניות הי"ד ופסק כן המחבר בש"ע סימן תק"ס סעיף ג' בזמרא דכלי שיר וראוי להחמיר כמותם, אף שהרמ"א בשם י"א מתיר שלא במשתה כדבארתי בספרי על או''ח סימן קס"ו עיי"ש, אבל אין למחות ביד המקילין מאחר שרמ"א מתיר שלא במשתה ואין רגילין. וכן הוא הדין לשמוע זמרא דמנא. ובימי ספירה אסור לכו"ע.
ובדבר לרחוץ כל גופו בשבת באמבטי גדולה, הנה המנהג בכל המקומות שאין לרחוץ כל הגוף אפילו בצונן כמפורש במג"א סימן שכ"ו סק"ח אפילו בנהר ובמקוה, ואם האמבטי הוא כלי הוא יותר חמור אפילו בצונן כמפורש במג"א שם שהמרדכי פ' כירה אוסר מדינא וכן הוא גם בתוס' שבת דף ל"ט, וכ"ש שהוא בכלל המנהג שאין רוחצין באמבטי ולא בנהר אפילו בצונן ורק לטבול מקרי ולתוספת קדושה יש שנוהגין להתיר עיין במ"ב ס"ק כ"ד ובבאור הלכה שם. משה פיינשטיין.
<h2>שו''ת חלק או''ח ג סימן פח</h2>
בענין אכילת בשר ויין בלילה שאחר התענית ובלילה שלפני התענית כ"ו ניסן תשכ"ה. מע"כ ידידי הנכבד תלמידי הרה"ג יר"ש באמת מהר"ר דוב יהושע בלום שליט"א.
הנה מה שכתבת בענין אכילת בשר בלילה שאחר התענית ובלילה שלפני התענית בבאור דברי הרמ"א ומהרש"ל הם דברים נכונים. אבל יש להעיר ואכתוב הנכון לע"ד דהנה לולא המג"א יש לפרש ברמ"א סימן תקנ"ח באיסור אכילת בשר ושתית יין בלילה שאחר תענית ת"ב שנדחה, לא מפני התענית דלענין זה אין חלוק מכל תעניתים של הצבור דלא הזכיר להחמיר בזה, אבל הוא מפני האבלות שאיכא בתשעה באב שהוא נוהג גם בנדחה וכמפורש טעם זה בלשונו שכתב אסור מפני אבלותו של יום. ואף שאבל מותר בבשר ויין כוונתו שדומה ת"ב לאנינות, ובלילה שלאחר יום המיתה הוא אונן שלא לאכול קדשים כדאיתא בזבחים דף צ"ט ואפילו אחר הקבורה, ולכן אף שלא אסרו לאבל אחר הקבורה בבשר ויין אפילו כשנקבר ביום שמת, מ"מ באנינות דרבים שהחמירו בקצת דברים בט"ב החמירו להנהיג גם באנינות לילה בבשר ויין.
וגם הא איתא בס"פ חזקת הבתים תניא אר"י בן אלישע מיום שחרב ביהמ"ק דין הוא שנגזור על עצמנו שלא לאכול בשר ולא לשתות יין אלא אין גוזרין אא"כ רוב הצבור יכולין לעמוד בה, שלכאורה קשה הא כבר א"ר יהושע שא"כ לחם לא נאכל ומים לא נשתה שזה אי אפשר וממילא לא שייך לאסור גם בשר ויין שלא יסתור למה ששותין מים ואין חוששין למה שבטל ניסוך המים, ופשוט שא"צ לזה הא דאין גוזרין אא"כ רוב צבור יכולין לעמוד בה, משום שאף אחד אין יכול לעמוד בה, אלא צריך לומר דר' ישמעאל בא לומר שבדין הוא לגזור שלא לאכול בשר ויין לא מטעם הפרושין משום שבטל הקרבנות דבשביל זה לא שייך לאסור כדא"ר יהושע, אלא מדין אנינות היה בדין לגזור שכל הימים יתחשבו כמתו מוטל לפניו שהוא כרואין החורבן בעינינו שעל טעם זה לא שייך לידחות מהא דא"ר יהושע מלחם ומים, אבל מסיק שלא גזרו משום שאין רוב הצבור יכולין לעמוד בלא בשר ויין. ונראה שמה שגם ר' יהושע מסיק ולהתאבל יותר מדאי א"א שאין גוזרין אא"כ רוב צבור יכולין לעמוד בה אינו לדחות טעם הפרושין שהרי דחה אותם מצד הסתירה דלחם ומים אף אם היו יכולין לגזור, אלא דבא לומר ג"כ דאף אם נמצא טעם לאסור בשר ויין מטעם אחר כהא דר' ישמעאל שבארתי מטעם אנינות נמי א"א משום שאין רוב הצבור יכולין לעמוד בה כמו שמסיק ר' ישמעאל.
נמצא מזה ששייך חשיבות אנינות על החורבן אך שא"א לגזור, ולכן במוצאי ת"ב שנהגו ביום באנינות ממש הוא בדין שמתו מוטל לפניו גם שהוא אחר התענית, כמו שיש להיות בעצם כל השנה שלכן אסור בבשר ויין כמו באנינות דקודם הקבורה.
אבל לטעם זה לא שייך הדמיון לתעניתי תשובה שכתב המג"א, ויקשה לכאורה על מה שלא דקדק בלשון מפני אבלות שכתב הרמ"א, וגם משמע שב' הדברים הוא ממהרי"ל כי כן הוא הציון ברמ"א ובמג"א )והספר מהרי"ל אין אצלי( שודאי קשה ודוחק לומר שהם ב' טעמים. ולכן אולי יש לומר דמה שבתעניתי תשובה אין אוכלין בשר ויין במוצאי התענית הוא נמי מהאי טעמא דאנינות, דמעניני התשובה הוא גם שיזכור יום המיתה וגם שיחשוב עצמו כחייב מיתה ועומד לזה מפני חטאיו, שלכן יש לו להתנהג כאונן על עצמו וכיון שביום התענית גופו לא היה ניכר ענין זה, נהגו זה לאחר התענית, וא"כ הוא ממש אותו טעם אבלות עצמו שנקט הרמ"א. ושייך זה רק לתענית ת"ב אף שהוא נדחה ולא לשאר תעניות, אף שגם הם לעורר הלבבות לפתוח דרכי תשובה, משום שבתענית צבור לא שייך ענין זה משום שכלל ישראל יתקיימו לעולם מהבטחת הקב"ה, וממילא לא שייך שיתחשבו בדין אנינות על עצמם גם כל יחיד לעצמו כיון דהוא תענית צבור שלא מתחלק להתחשב כלכל יחיד ויחיד בפני עצמו אלא כל יחיד הוא מצד כלל הצבור.
וטעם של תוה"ש ביו"ד סימן קפ"ה סק"י שכיון שתענית הוא כקרבן שבקדשים הלילה הולך אחר היום שעבר, הוא טעם תמוה דסותר מיניה וביה, דהא לענין התענית עצמו הרי אינו כן וליכא שום תענית לא של צבור ולא של יחיד שהלילה ילך אחר יום שעבר. וברור שאם יאמר בלשון הריני בתענית היום והלילה שלאחריו לא יאסר מלאכול בדין תענית בלילה שלאחריו אם לא יאסור עליה הלילה בקונם כלשון נדרי איסור, משום שלא יתחשב תענית כזה מנדרי מצוה, דתענית דמצוה הוא רק עד הלילה כמו יום לכל הדינים, ואם היה מקום לומר כסברא זו שמאחר שהוא כקרבן הולך הלילה אחר היום מ"ט לא יוכל לעשות תענית כזה, ואדרבה הלילה דלעבר שייך להתענית ואם יקבל עליו להתענות משקה"ח עד למחר בצה"כ סגי בקבלת תענית אף שלא בלשון קונם דנדרי איסור וכדמשמע כן מסימן תקס"ב סעיף ז'. וזהו הטעם שלא ניחא למהרש"ל ביש"ש חולין ס"פ אותו ואת בנו לומר סברא זו דבמקום קרבן וחושב זה כהולכין אחר דתיהם.
ומה שגם למהרש"ל הוא דבר הראוי לנהוג כן, הוא בתעניתי תשובה מדין אוננים כדכתבתי, ואף בתענית בו"ה שהוא משום עת רצון נמי הוא מתעניתי תשובה, משום שרק בתשובה מתרצין לפני הקב"ה, וסובר דגם בכל תעניתי תשובה ראוי לעשות כן שלא לאכול בשתי הלילות כיון דבעצם נחשב התענית מלילה שלפניו אף שאין מתענין בהלילה, ולכן מהראוי להתחיל לכה"פ חשיבות האנינות מהתחלת יום התענית שהוא מהלילה, דמה שאוכלין הוא משום דכן הוא דין התענית שאיסור אכילה בו הוא רק ביום דהא גם עננו אומר בלילה אף שאוכל לעצם הדין לרש"י בשם תשובת הגאונים בשבת דף כ"ד, והרא"ש שם ובתענית דף י"א סובר כן לדינא, וכן סוברין הרמב"ם פ"א ה"ט מתעניות, והטור בסימן תקס"ה כתב שכן סובר הרא"ש ושכן נוהגין בספרד, ולכן שייך האנינות גם בלילה שלפני התענית מאחר דהוא יום התענית ממש, ורק לבעה"מ בתענית שם שסובר דהתענית מתחיל בעצם רק כשהאיר היום ומדינא א"צ לומר עננו בערבית לא שייך להחשיב גם האנינות בלילה שלפני התענית, אבל הא לא מצינו איך נהג לענין בשר ויין ויותר נוטה שאכל בשר ויין משום שלא מצינו זה בראשונים.
אבל עכ"פ אף שתמוה טעם זה דהתוה"ש, גם הפמ"ג כתב כן בסימן של"ד במשב"ז סק"כ בשם הא"ר טעם זה, והוא בא"ר סימן קל"ד סק"א בשם מ"י שהוא ספר תוה"ש, ונמצא שרק דעת תוה"ש הוא, עכ"פ הסכימו הא"ר והפמ"ג לטעם זה, וצ"ע בטעמם. ולפי טעמם יפה כתבת שהוא רק בתעניתי תשובה וכדאיתא כן בפמ"ג שלפ"ז הוא היכא שמתענה לכפרה דוקא ונתכוונת לדעתו הגדולה. אבל לא מובן שגם תענית צבור כיון שהוא ג"כ לתשובה יש להחשיב זה כקרבן צבור ומדוע פשוט לך שת"צ לא שייך להחמיר בזה לטעם שלילה הולך אחר היום בקדשים. ואולי כיון שהוא גם להצטער בעלמא על הצרות שאירעו אין להחשיב זה כקרבן, ויהיה כוונת הפמ"ג בלשון היכא שמתענה לכפרה דוקא, היינו שהתענית יהיה רק לכפרה בלבד שלא יהיה לו עוד טעם נוסף, שרק תענית כזה נחשב כקרבן, שגם בתענית יחיד איכא שמתענה גם לתפלה ותחנונים לאיזו דברים שמבקש מהקב"ה שזה לא יתחשב כקרבן, וממילא גם הת"צ שתיקנו ג"כ אינם כקרבן משום שיש להם עוד ענין של צער הצרות שאירעו לבד ענין התשובה והכפרה. אבל יותר נראה כהטעם שכתבתי אליבא דהרמ"א ומהרש"ל שטעם ההוא לא שייך אלא בת"ב, וכן גם בתעניתי תשובה ושל המתענים בשני וחמישי, ושייך גם בלילה שלפניו.
ומה שכתבת דכיון דגם בד' תעניות מעצם התקנה בזמן שאין שלום היה צריך להפסיק מבעוד יום כדכתב הרמב"ן, והגר"א בסימן תק"נ כתב שדבריו נכונים, שלכן יש לאסור בבשר ויין אף האידנא שלא רצו להחמיר להפסיק מבעוד יום, אין הכרח לזה מצד התענית דכיון שלא החמירו להתענות בלילה, שוה לזה בשר ויין ככל דבר. ואף שמהרש"ל כתב על הנוהגין רק שלא לאכול בשר ולא לשתות יין בשני ובחמישי שהוא דומה לתענית, היינו שיש גם תענית כזה אם אחד רוצה להתענות רק בזה, אבל התענית שנתקן להתענות ממש לא שייך להתחלק שיהיה מתענה רק מבשר ויין ולא תענית ממש דהוא כסתירה. ור' משה בן מכיר בס' סדר היום שהבאת שכתב שראוי שלא לאכול בשר ויין אינו מטעם תענית אלא משום שראוי להצטער על הצרות שאירעו בימים אלו.
ושני הטעמים שכתבת לתרץ מש"כ מהרש"ל שדיני נפשות גומרין בלילה הם ראוין להאמר, אבל המג"א סימן תק"פ סק"ט לא ניחא לו בהו, משום דאינו סובר כהמאירי סנהדרין דף ל"ד שהבאת שרק המיתה ממש נאמר שהוא ביום, אך ממילא גם אין גומרין הדין בלילה משום שלא יהיה עינוי הדין, דלכן תירצת דלא שייך זה בגמר דין דדן הקב"ה שלא ידוע לו וליכא עינוי הדין דהוא משום צער להנידון, דהא יקשה דא"כ היו רשאין לגמור הדין קודם אור היום כדהקשה שם המגיה, אלא דהגמר דין הוא נקרא המעשה ממש משום דנעשה בהגמ"ד בר קטלא, ולכן ילפינן מוהקע נגד השמש גם לזה שלא יגמרו הדין בלילה, וזה שייך גם בב"ד של מעלה.
וכן מה שמלך גומר הדין בלילה אינו מצד מעלת מלך, דאפשר דמלך היה גם מתחיל לדון בלילה רק משום דצריך סנהדרין לדונו אם הוא מורד לתוס' סנהדרין דף ל"ו, שזה לא שייך בב"ד של מעלה שלא צריכי לסנהדרין, ומדגם ב"ד של מעלה לא מתחילין בלילה שמודה מהרש"ל בזה אלמא דאין נוהגין ב"ד של מעלה בדיני מלך. והוא פשוט דאם היו דנין כדיני מלך היה האדם מתחייב מיתה לשמים על כל חטא וגם על עשה דהא על הכל שייך להחשיבו מורד דבכה"ג במלך בו"ד הוא בדין מורד, אלמא שמתנהגין כב"ד של מטה שהוא מצד דיני התורה ולא על מרידה במלכו של עולם, ובדיני התורה גם מלך אינו יכול לדון בלילה ולא לגמור בו ביום, דרק על דין מרידה במלכות יכול מלך לדון בדיני מלכים לאחר שדנו סנהדרין שהוא בדין מורד. והנני ידידו ואוהבו, משה פיינשטיין.
<h2>שו''ת חלק או''ח ג סימן פט</h2>
בדבר י"ג מדות אם מחוייבים לענות כששומע מצבור אחר שכבר התפלל ואם מפסיק באמצע למודו ז' מנ"א תש"ל. מע"כ ידידי הרה"ג מהר"ר אפרים גרינבלאט שליט"א.
ובדבר אם אלו שכבר התפללו שומעין שאומרין הקהל י"ג מדות מחוייבין לענות עמהם, לא ראיתי בעניותי דבר בזה, דלכאורה איזה חיוב יש להיות דל"ד למה שמחוייבין לענות קדושה בכל פעם ששומעין כדכתב הרמ"א בסי' קכ"ה סעיף א' מתשובת הרשב"א דמי שאמר סדר קדושה ובא לבהכ"נ ומצא צבור עונין קדושה חוזר ועונה עמהן, דהתם מאחר שהצבור מקדשין השם איך יוציא עצמו מן הצבור, והא טעם זה איתא בקרא ק"ש ונכנס לביהכ"נ ומצא צבור שקורין ק"ש שצריך לקרות עמהן פסוק ראשון כדאיתא בש"ע סימן ס"ה סעיף ב', ולכתחלה טוב שיקרא כל ק"ש עמהם כדאיתא בסעיף ג'. ובקדושה איכא עוד טעם שהוא גם מדינא, דק"ש הא איכא חיוב קבוע שיקרא פעם אחד שחרית ופעם אחד ערבית ויותר אינו מחוייב וגם אינו בחשיבות ק"ש כלל אלא כקורא בתורה כדאיתא שם בלשון הש"ע בסעיף ג' ויקבל שכר כקורא בתורה, לכן חיובו לענות עם הצבור הוא רק שלא יראה כאלו אינו רוצה לקבל עול מלכות שמים עם חבריו, אבל מדינא לא שייך עוד קיום מצות ק"ש, אבל בקדושה כל חיובו הוא לקדש שם שמים באמירת קדושה ובעניה לברכו הוא כשאיכא צבור שמקדשין וליכא שום שיעור בין לקולא שליכא שום חיוב על גופו של האדם לילך לביהכ"נ בשביל אמירת קדושה בין לחומרא שאפילו מאה פעמים מקיים מצות קדושה ממש כמו בפעם ראשון, ונמצא שמדינא מוכרח האדם לומר קדושה עם הצבור בכל פעם כפעם הראשון, מה שאין זה בק"ש. אבל בי"ג מדות לכאורה ליכא ב' הטעמים, ואף שבסימן תקס"ה סעיף ה' לענין דאין היחיד רשאי לומר י"ג מדות דרך תפלה ובקשת רחמים איתא משום דדבר שבקדושה הם, לא מסתבר שיהיה זה גם לענין חיוב לומר הי"ג מדות, דהא אין אומרים הי"ג מדות לכוונה לקדש בזה שם שמים ולספר שבחיו כמו קדושה וקדיש וברכו, אלא שאומרים לתפלה שירחם עלינו במדות הרחמים שלו, וא"כ שייך זה רק לאלו המתפללים ומבקשים רחמים, וכיון שהוא אינו מתפלל עתה עמהם הרי לא שייך לו להזכירם. אבל מנהג העולם הוא להזכירם ומסתמא יש להם מקור ע"ז. וטעם יש לזה דהוא להטיב להצבור המתפללים שאף שיש להם עשרה האומרין, מ"מ כשיש יותר עם האומרים הי"ג מדות מתעוררין הרחמים מהשי"ת על הצבור המתפללין ביותר, ולפי המנהג יש גם להפסיק מלמודו ולענות עמהם הי"ג מדות. ולהפסיק כשלומדים תורה ברבים מסתבר שאין להפסיק.
ואם הוא ממקום שאין אומרים וידוי וי"ג מדות קודם נפ"א ונזדמן לו להתפלל במקום שאומרים וידוי וי"ג מדות, ודאי צריך ג"כ לומר וידוי וי"ג מדות כמנהגם שאוסר לשנות מנהג ביהכ"נ שמתפלל בו כדתנן בפסחים דף נ' ואל ישנה אדם מפני המחלוקת, וגם בכל מקום מהנוסח שאפשר להכיר שאינו עושה כמנהג המקום מוכרח לנהוג כמנהגם, וגם אולי איכא גם משום לא תתגודדו.
<h2>שו''ת חלק או''ח ג סימן צ</h2>
אם מי שאסור לו להתענות ביו"כ וע"י זריקת רפואה ע"י תחיבת מחט בגופו יוכל להתענות אם צריך לעשות כן או לא.
ובדבר אחד שאסור לו לצום ואם יעשו לו זריקת איזה רפואה ע"י תחיבת מחט בגופו יוכל לצום, פשוט לע"ד שאינו מחוייב לעשות זה, ולא מצד שאין לחייבו כיון שהוא פטור להכניס עצמו לחיוב כדכתב כתר"ה, דהא הרמב"ם כתב ברפ"ב משבת דדחויין המצות אצל סכנת נפשות דמשמע ולא הותרה כמפורש בכ"מ, שנמצא שאף שהוא מסוכן לצום הוא בכלל החיוב אך שנדחה חיובו מלקיימם, אבל מ"מ אין לחייבו משום דנראה דחיוב ורפא ירפא שילפינן שיש חיוב לרפא במיני סמים הוא רק לרפא החולים ממחלתם, ולא כשלא ירפאנו אלא שיעשו מיני הסמים שיוכל לצום. ומסתפקנא דאולי יש גם איזה איסור בזה, דהא התוספות ב"ק דף פ"ה כתבו על הא דדרשת ר' ישמעאל שניתן רשות לרופא לרפאות הוא דוקא מדתנא ביה קרא ורפא ירפא דמה שלא שמעינן מרפא לחודיה דהו"א ה"מ מכה דבידי אדם אבל חולי הבא ביד"ש כשמרפא נראה כסותר גזירת המלך קמ"ל דשרי, וא"כ אפשר שמה שהתורה התירה וגם חייבה לרפא אינו משום דקמ"ל דלא הוי כסותר גזירת המלך, מטעם דאמרינן דגזירת המלך היתה רק שיחלה עד שימצאו את הרופא והרפואה שיצטרך ושיהיה לו פחד שמא לא יתרפא ואם עולה הרפואה להוצאת ממון הוא גם להפסידו בממון יחד עם צער הגוף, אלא שאף שהוא בעצם כסותר גזירת המלך התירה תורה לרפאותו וגם חייבה, וכמו שמותר וגם חייבין להתפלל לבטל גזירת המלך כדמצינו בכל התפלות שבקראי, ואף במקום שלא גילה השי"ת דעתו שיתפלל אף בלשון הניחה לי, כמו כן התירה תורה לרפאות בכל מיני סמים לבטל גזירתו בעניני טבעיים והוא מכבשי דרחמנא שאין לנו לידע, וא"כ אפשר שלא התירה תורה לסתור גזירת המלך אלא לרפאות את החולה ממחלתו ואין למילף שיהיה חדוש זה גם כדי שיוכל לקיים מצות הצום מאחר דהוא כסותר גזירת המלך שהמלך אינו רוצה שיצום.
אך אף אם נפרש דהקמ"ל הוא שאינו כסותר גזירת המלך משום דהגזירה היתה רק על הזמן עד שישיגו את הרופא והרפואה ועל ההשתדלות והפסד הממון שזה שייך לומר גם על הרפואה לצום, מ"מ פשוט שאף שליכא חשש איסור לפ"ז, ליכא עכ"פ חיוב. דהא חזינן שלאכול בעיו"כ הוצרך לקרא דדריש חייא בר רב מדיפתי אף שהטעם לזה פרש"י ביומא דף פ"א ממשמעות הקרא דנקט לה בלשון ועניתם בתשעה, כלומר התקן עצמך בתשעה שתוכל להתענות בעשרה, ומשמע שמעצמנו לא היינו מחייבין לאכול בעיו"כ בשביל זה. וגם משמע שהוא רק טעם להמצוה ואין זה עיקר הדין, ואף כשליכא טעם הזה הוא חיוב לאכול בעיו"כ עיין בתשובת רעק"א סימן ט"ז שמסתפק בנשים דאפשר הן פטורות כמו כל מ"ע שהזמן גרמא ואף להצד שחייבות הוא מטעם דכיון דקרא מפיק לה בלשון בתשעה לחדש בערב הוא כהיקש תשיעי לעשירי, ללמד שגם הנשים חייבות, וכן איתא בחכמת שלמה סימן תר"ד עיי"ש, ואם היה עיקר החיוב להכין עצמו שיוכל להתענות הרי לא שייך להסתפק כלל בנשים ואין צורך להיקש, ואין שייך לחייב כשליכא טעם זה כמו בעובדא דאיירי רעק"א שאוכלין היו מזיקין לה וכל מחייתה היה מסמי תרופה. אלמא דלא אמרינן דנאמרה מצוה ממש להכין עצמו להתענות אף אחר שנאמרה הקרא לחיוב אכילה, אלא שהוא חיוב מצוה חדשה לאכול ולשתות בעיו"כ מצד עצמו ככל מצות התורה אף בלא הטעמים, וממילא לא שייך לחייב ליקח מיני סמים וכ"ש בדרך זריקה לתוך בשרו וגידיו ע"י תחיבת מחט שלא שייך לחייבו. ועיין בפסחים דף ס"ט שחיוב לתקן עצמו לשחיטת הפסח הוא רק משש שעות ולמעלה שכבר רמי חיובא דפסח עליה, ומטעם זה אפשר ליכא חיוב ממש עליה להכין להתענות קודם יוה"כ שעדיין לא רמי חיובא עליה, ולכן רק מחיוב מצוה בפ"ע הוא האכילה דבעיו"כ ורק שהכנה להתענית הוא טעם בעלמא שאינו מעיקר המצוה.
ולכן כיון שחיוב ליכא בכל אופן יש לחוש לחשש האיסור שכתבתי, וגם שתחיבת מחט הוא חבלה שאדם אסור לחבול בעצמו כיון שאינו לרפואה, וגם הא בכלל כל סמי הרפואה הוא ספק שמא מזיק לאיזו דבר אף שהרופאים אין יודעין מזה ולכן רק לרפואה צריך ליקח סמים אף בפה, וכ"ש בזריקה לגופו ע"י תחיבת מחט שאין לעשות זה שלא לרפואה שיש לחוש שיקלקל לאיזו דבר ואסור לעשות זה בשביל שיוכל לצום אף בעיו"כ וכ"ש בתעניות אחרות שלא יעשו זאת. והנני ידידו מוקירו, משה פיינשטיין.
<h2>שו''ת חלק או''ח ג סימן צא</h2>
בדבר חולה שאין בו סכנה אבל עלול ממחלה זו לבא למחלה אחרת שיש בה סכנה אם מותר ליקח הרפואות ביו"כ ג' מרחשון תשכ"ו. מע"כ ידידי אהובי הרה"ג מהר"ר אפרים גרינבלאט שליט"א.
ובדבר חולה שעתה אין במחלתו סכנה אבל עלול מזה לבא למחלה אחרת שהיא מסוכנת אם יש להתיר לו לבלוע כדור הנקרא פילן ביוה"כ בלא מים, לע"ד מאחר שמחלה זו שיש לו היא גורמת שיחלה בעוד מחלה מסוכנת יש להחשיב גם מחלה זו למסוכנת, אף שאם נדע שלא יחלה יותר אין במחלה זו סכנה כיון שאם לא יתרפא ממחלה זו אפשר שיסתכן במחלה אחרת הרי ממילא הויא מחלה זו סכנה להחולה בזה. וגם יש ראיה לזה מע"ז דף כ"ח דרצה למיפשט דככי ושיני נמי כמכה של חלל דמי מצפידנא דמחללין עליה שבתא, ומתרץ רנב"י שאני צפידנא הואיל ומתחיל בפה וגומר בבני מעים, הרי משמע דעצם המחלה היא בככי ובשיני כדפרש"י התם, וגם הרפואות שנאמרו שם הם רק להשינים והחניכים אבל אם לא ירפאו מחלה זו בשינים ובחניכים יבא למחלה בבני מעים ובשביל זה מותר לחלל שבת ולרפאות החולי שבשינים ובחניכים, אף למאי דדחה דככי ושיני לא נחשב מכה של חלל. וגם ברור שאף בריא ממש אם צריך לשמש חולה שמחלתו מתדבקת וכדי שלא יחלה צריכים לעשות לו רפואה שיש בה חלול שבת נמי מותר כיון דבלא זה אפשר שיחלה במחלה המסוכנת, וידוע שהגאון ר' ישראל סלנטר ז"ל צוה בשעה שהיה מחלת הכולירע המתפשטת, לאכול ביו"כ כל בני העיר משום שלרעבים יותר עלול להתדבק בהם אף שהיו בריאים כדי שלא יחלו. וכ"ש שאין לאסור ליקח הפילן בלא מים שהוא שלא כדרך אכילה ודבר שלא ראוי לאכילה שהוא רק מדרבנן שגם בחולה שאין בו סכנה יש להתיר, אבל בנידון זה יש להתיר גם במים אם א"א לו לבלוע בלא מים. והנני אוהבך בלו"נ, משה פיינשטיין.
<h2>שו''ת חלק או''ח ג סימן צב</h2>
בבן א"י שנמצא בחו"ל אם יאמר יזכור באחרון של פסח ושבועות מוצאי יו"כ תשכ"ו. מע"כ ידידי מהר"ר דוב פאלאק שליט"א.
הנה שאלתך בדבר תפלת יזכור ליכנס בביה"כ אינו נוגע זה בשמ"ע שגם לבני א"י הוא יו"ט ושוין לבני חו"ל בזה, ורק נוגע זה באם יהיה מע"כ גם בחג הפסח ושבועות בחו"ל דתפלת יזכור אומרים בי"ט. אבל הא פשוט שלבני א"י שהוא חול ודאי רשאין לומר תפלת יזכור ומה לנו שאינו יו"ט להם. ואם הוא ידוע בביהכ"נ אחד שהולך רק שם להתפלל הרי מצד פרהסיא מוכרח לילך לביהכ"נ וישב שם באופן שידמה להאנשים שהוא מתפלל וממילא יאמר שם תפלת יזכור, אך אף שאין למע"כ בשביל זה צורך לילך לביהכ"נ משום שיש כמה בתי כנסיות ולא יהיה ניכר כשלא ילך לביהכ"נ אם ירצה לומר תפלת יזכור יכול לילך לשם וישב שם כל העת שמתפללין באופן שידמה להן שמתפלל.
<h2>שו''ת חלק או''ח ג סימן צג</h2>
אם מותר לצאת לתענוג בעלמא למקום שלא יהיה לו סוכה.
ובדבר לצאת לטיול ולתענוג בעלמא למקום שלא יהיה לו סוכה מסתבר לע"ד שאסור דהולכי דרכים שאיתא בסוכה דף כ"ו כשהוא לדבר הרשות שפטורין עכ"פ ביום הוא כשהולכין למסחר וכיוצא שהוא צורך ממש וגם הוא לכל אדם שבשביל זה היה צריך לצאת גם מביתו שלכן באופן זה מותר לצאת מהסוכה, אבל לטיול ולתענוג בעלמא שאין לזה שום צורך אינו כלום מה שבשביל תאותו והנאתו היה יוצא מביתו כיון שלא היתה יציאתו אף מביתו לצורך. והגע עצמך אדם שיש הרבה פעמים שישן בחצרו תחת כפת השמים משום שנהנה בזה יותר מבבית הכי יפטר מסוכה משום שמביתו יצא בשביל זה, וא"כ למה אמר רבא מצטער פטור מן הסוכה הי"ל לומר מי שנהנה לישב בחצר יותר מבבית והסוכה פטור מן הסוכה. ואף שיש אולי לדחות דרבא אמר מצטער דוקא לענין לילך לישן בבית בשביל זה, דלגבי הבית לא נפטר בזה שיש לו יותר הנאה בבית מבסוכה ולא לגבי לישן בחוץ דלזה נפטר גם בלא צער אם יש לו יותר הנאה, משום שאולי לילך לבית של אחר לא היו רוב בנ"א הולכים בשביל יותר הנאה ולילך לחוץ היו הולכים גם בשביל יותר הנאה, והבית בחג הסוכות יש לו להחשיבו כמו שהוא ליכנס לבית של אחר, לא מסתבר זה דמנלן להחשיב כן ולא כמו שיש לו עצמו שני בתים שהיה הולך לבית השני גם בשביל יותר הנאה. וגם מפורש במג"א סימן תר"מ ס"ק י"ד דאם אין יכולין לישן כל כך בטוב בסוכה ויהיו יגעים למחר ולא יוכלו לקיים המצוה כראוי פטורין, הרי דבשביל הנאת השינה יותר אסור, ודין זה הוא אף כשהשינה בחוץ טוב לו יותר כשאין הלוכו למצוה, דהא מקור המג"א נראה שהוא מהג"א ]סוכה[ דף כ"ו שפי' בר"ח ורבה ב"ר הונא דגנו בארקתא דנהרא שהוא בחוץ משום דישנו שם להנאתן יותר ויכלו לעסוק במצוה למחר טפי, אלמא דשלא לצורך מצוה בשביל ההנאה היה אסור. וגם בלא זה הא נענשין על עשה בעידן ריתחא כשמבקש טצדקי למיפטר מהמצוה כדאיתא במנחות דף מ"א אף באופן שהיה לו הנאה בלבישת בגדים הפטורין מציצית דודאי לא בכוונה ליפטר מציצית לבש רב קטינא לסדינא וסרבלא הפטורין מציצית. לכן מסתבר דלילך לטיול ולתענוג למקום שליכא סוכה אסור. ]ועיין מועדים וזמנים ח"א סי' פ"ט[. והנני ידידו מברכו בחג שמח, משה פיינשטיין.
<h2>שו''ת חלק או''ח ג סימן צד</h2>
בענין הולכת הלולב והשופר מביהכ"נ דרך רה"ר וכרמלית בשביל אשה וקטנים א' דר"ח מרחשון תשכ"ו. מע"כ ידידי אהובי הרה"ג מהר"ר אפרים גרינבלאט שליט"א.
]ענף א[. הנה בדבר הולכת שופר ולולב מביהכ"נ לביתו בשביל אשתו וב"ב הקטנים שיקיימו מצות שופר ולולב במקומות שאסורין בהוצאה כדרך רה"ר וכרמלית, מפורש ברא"ש ר"ה דף ל"ג בשם ראבי"ה דמותר נמי להוציא את השופר ברה"ר כדי לתקוע לנשים, ומשמע שהרא"ש הסכים לזה שכתב וכן נראה לי דלא גריעה אשה מקטן שלא הגיע לחינוך כ"ש לנשים דמכוונות למצוה, וכן מפורש בטור סימן תקפ"ט שלזה הסכים הרא"ש. אבל בשאג"א סימן ק"ו מסיק דאסור להוציא לנשים שופר ולולב לרה"ר דלא כראבי"ה והטור ורק התקיעה שהוא רק איסור דרבנן התירו, ורוצה לדחוק ברא"ש דהוכן נראה לי שכתב הרא"ש הוא רק על התקיעה ולא על ההוצאה דלא כהטור. והוא משום התוס' בחולין דף פ"ד לפירוש ראשון שפירשו על הא דאיתא שם ספיקה דשופר דוחה יו"ט הוא על ההוצאה לרה"ר דאם הטומטום הוא אשה אין זה לצורך, וסובר דאף למאי דמתרץ הגמ' שם ר' יוסי לטעמיה דאמר אשה ודאית נמי תקעה הוא רק מצד איסור התקיעה מותרת ולא כשצריך להוציא לרה"ר דהוא איסור דאורייתא, דבזה אסור לכו"ע אך שלא גזרו לר' יוסי עצם התקיעה בשביל חשש דשמא תוציא לרה"ר כמו שלא גזרו לדידיה בסמיכה דאקופי ידייהו, ולר' יהודה גזרו בנשים שלא לתקוע כלל כמו שגזרו בסמיכה שגם לאקופי ידייהו אסירי עיי"ש.
ותמוה פירושו טובא דהא לשיטת התוס' ר"ה שם ]דף ל"ג[ ובעוד דוכתי בשם ר"ת דנשים מברכות על מ"ע שהז"ג דשופר ולולב וכיוצא משום שיש להם מצוה ממש אף שאין חייבות ודאי הוא צורך גדול יותר מלשחוק בכדור ברה"ר ולהוציא את התינוק לצורך טיול דמתירין התוס' בביצה דף י"ב, והא אף לאנשים המחוייבין אין היתר הוצאה לב"ה משום דחיה את האיסור מלאכה דיו"ט, אלא משום דהוא צורך היום מצד המצוה, וא"כ אף לנשים הוא צורך גדול דכיון שמקיימות מצוה ויש להן קבלת שכר הוא צורך, ומי הוא האומד זה לומר דצורך האדם הוא רק חיוב וקבול שכר כמצוה ועושה ולא צורך מצוה שלא בחיוב וקבול שכר כאינו מצוה ועושה, הא גם מצוה דאינו מצוה ועושה ושכרו הוא דבר גדול מאד ושכרה הוא נצחית ועדיף מכל חיי העוה"ז. אך משמע מלשון השאג"א דנשים אין להן שום מצוה אלא נחת רוח בעלמא, שג"כ רצה לומר דלר' יוסי שהוא נחת רוח נחשב זה צורך היום שאין לאסור ביו"ט ודחה זה דא"כ מ"ט פליג ר' יהודה דאטו לר' יהודה אין בזה נחת רוח לנשים עיי"ש, אבל הא זהו טעות דהא יש לנשים מצוה ממש בלולב ושופר וכל מ"ע אף שהן פטורות דלכן מברכות, ואף להרמב"ם ודעימיה הסוברין שלא מברכות נמי ברור שיש להן מצוה ממש, ורק בסמיכה שיש בזה איסור עבודה בקדשים לא שייך שיהיה להן מצוה בסמיכתן, דהא קרבנן נתמעט מסמיכה וממילא אסורות בסמיכה כהקרבנות שלא נאמר בהן סמיכה שאסור לסמוך.
וגם אף אם היה זה רק משום שהוא נחת רוח לנשים, אין שום טעם לאסור ההוצאה ביו"ט לצורכן בשביל הנחת רוח, דמ"ש נחת רוח זה מנחת רוח גשמי של ריח טוב והמשחק בכדור וכדומה שג"כ הוא נחת רוח בעלמא שמותר משום שנחשב שוה לכל נפש מצד שנחת רוח הוא ענין השוה לכל נפש, וגם אולי נחשב גם משחק כדור שוה לכל נפש אף שאין משחקין בזה אנשים גדולים כיון דלנערים הוא שוה לכל נערים, וכ"ש נחת רוח זה דשוה לכל הנשים ממש. וגם מ"ש מהנחת רוח של הנאה דשילוח מתנה שמותר לשלח תפילין ביו"ט כיון שהוא דבר שניאותין בו בחול שאיתא בק"נ ביצה דף ט"ו בסוף הפרק בשם בעל השלמה דכיון דאיכא שמחת יו"ט בשילוחן הוא צורך יו"ט, והנאה זו הוא רק שמחת הנפש בעלמא ושלא מדבר גשמי אלא רק כדי שיוכל לקיים מצות תפילין בחול ומותר, וכן איתא טעם זה במג"א סימן תקט"ז סק"ה. וכמו שהשאג"א בעצמו רצה לפרש כן, אך דחה דא"כ מ"ט אסורות לר' יהודה נשים מלתקוע, וזה הא לא קשה כלום דלרש"י עירובין דף צ"ו הוא משום דלר' יהודה אסורות נשים בכל מ"ע שפטורות משום בל תוסיף, ולהתוס' שם ד"ה מיכל הוא משום דגזרו בתפילין משום דצריכין גוף נקי ונשים אין זריזות ליזהר ובעליה לרגל גזרו משום דמיחזי כמביאה חולין לעזרה או משום ראיית פנים בעזרה שלא לצורך, וכוונתם בטעם האחרון דראיית פנים על הא דכתבו דמיחזי שהוא על תרוייהו דהא כיון דיש לה מצוה היה זה לצורך, ותקיעת שופר אסרו משום דתקיעה היא מלאכה מדרבנן, וסמיכה אפילו בהקפת יד אסרו משום דמיחזי כעבודה בקדשים. ור' יוסי לא גזר לא רק כשמקיימות מצוה אלא אף בסמיכה באקופי ידים שאינה מקיימת ממש המצוה לא גזר משום הנחת רוח דיש להן לנשים. ולא קשה ממה שגזרו התקיעה ולא ההוצאה אף שההוצאה היא דאורייתא והתקיעה היא דרבנן, דהא התקיעה היא מלאכה דרבנן שלא הותרה בשביל שום צורך ורק שלא אסרו חכמים במקום מצוה, שלכן סובר ר' יהודה דדוקא משום מצוה חיובית דאנשים לא אסרו ולא משום מצוה דנשים שאינן חייבות, אבל ההוצאה ביו"ט אף שהוא דאורייתא הא ליכא שום איסור מלאכה כשהוא לצורך היום כזה ששוה לכל נפש דהתורה התירה מצד מתוך, וגם מדרבנן לא אסרו בזה, ולכן גם בשביל מצוה דנשים יתיר גם ר' יהודה דכיון שיש לה מצוה ומקבלת שכר ודאי הוא צורך גדול שעדיף הרבה מטיול ושחוק והנאה בעלמא.
והראיה שהביא השאג"א מתירוץ א' דתוס' חולין ]דף פ"ד[ דפירשו הא דספקה דוחה יו"ט בטומטום דאינו על איסור התקיעה דרבנן אלא על איסור ההוצאה, ומשמע לו דגם לר' יוסי שאשה נמי תקעה הוא רק כשאין צורך להוציא דרך רה"ר ולא גזרו לאסור לגמרי התקיעה שמא תוציא, משום דלפרש שכוונת הגמ' הוא דלר' יוסי שאשה נמי תקעה מותר גם להוציא בשבילה, כתב שלא היה ראיה מסמיכה שהוא רק באקופי ידייהו דאין איסורו אלא משום גזירה שאיכא ראיה רק שלא גזרו, ובהוצאה הוא דאורייתא. ומטעם זה מפרש שלהוציא גם לר' יוסי אסור לאשה והנידון שם הוא רק על עצם התקיעה שלר' יהודה אסור משום שמא תוציא ולר' יוסי לא גזרו. ולפי פירושו בתוס' כתב בסימן ק"ז שלתירוץ זה דתוס' אסור להוציא גם בשביל טומטום אף שהוא חייב מספק דנמי אין נחשב זה צורך, וספקה שדוחה יו"ט הוא רק שבטומטום לא גזרו אף לר' יהודה, ומדחה בשביל זה תירוץ א' דתוס' משום דמסיק שם שלצורך טומטום שחייב מספק ולצורך מי שספק לו אם יצא מותר להוציא שחיוב מספק נחשב צורך אף אם מצד ספק הוא חייב רק מדרבנן, והוכיח כן מתוס' כתובות דף ז' וכ"ש לדינא דספק עיקרו לחומרא מן התורה וחייב מדאורייתא נחשב צורך, וכתב ועיקר הפירוש הוא תירוץ האחר שהנידון הוא משום איסור התקיעה, )והוא כותב שהוא כמו שכתבו התוס' למעלה ואצלינו בתוס' הוא תירוץ השני שנכתב למטה(, עיי"ש מה שהאריך. והוא גם כסותר את עצמו שבסוף סימן ק"ו כתב ואע"פ שפירשו התוס' עוד פירוש אחר ולא קשה לפ"ז ע"ד הראבי"ה מ"מ נשאר שאסור בשביל תירוץ זה ובסימן ק"ז מדחה תירוץ זה בין מהלכה דטומטום, ובין מעצם הפירוש שהקשה דחשש שמא יעבירנו לא שייך ביו"ט שקיל וגם לא שייך באשה שאינה בהולה כיון שאינה מחוייבת אף שהיא רוצה לקיים עיי"ש, וקבל הפירוש לענין לאסור לאשה והוא תמוה.
]ענף ב[. אבל הנכון לע"ד בבאור תירוץ דהתוס' חולין, ]דף פ"ד[ לא מצד גזירה שמא תוציא, דלמה להו טעם זה וכי הגזירה שמא תוציא הוא יותר איסור מעצם איסור דרבנן שאסרו תקיעה ביו"ט וכדכתבו התוס' בעירובין ]דף צ"ו[ שמצד איסור תקיעה בעצם אסר ר' יהודה, והשאג"א בעצמו עמד גם בזה בסימן ק"ז. אלא הוא בצריכין להוציא ממש לצורך הטומטום שע"ז אמר שספקה דוחה יו"ט דמותר להוציא השופר בשביל טומטום אף לר' יהודה דאוסר לאשה לתקוע מטעם איסור התקיעה בעצם כדכתבו בעירובין, שלכן כשיוציאו בשבילה יעברו באיסור דאורייתא, ומ"מ בשביל טומטום שהוא ספק איש מותר גם להוציא, ונמצא דספקה דוחה איסור דאורייתא דיו"ט. דבתירוץ ראשון לא רצו לפרש שמה שאומר ספקה דוחה יו"ט הוא רק על האיסור דרבנן של עצם התקיעה כיון דמה שאינו דוחה ודאה שבת אינו בשביל איסור התקיעה אלא בשביל שמא יעבירנו, מטעם דכתב הרמב"ם בפ"ב משופר ה"ו שעשה של תורה דוחה עשה של דבריהם, והוא מטעם דהוא מצות היום דוקא כדפירש בלח"מ בתירוץ ב', וגם לא משום שמא יתקן כלי שיר דהוא ג"כ בעצם התקיעה, מטעם דתירץ מהרמ"פ שהביא המג"א סימן תקפ"ח סק"ד משום דגזירה זו היה שייך גם ביו"ט וא"א לעקור שופר לגמרי, ותירוץ זה איכא גם על עצם איסור התקיעה כדתירץ בלח"מ בתירוץ א', ונמצא שמצד איסור זה היה ודאה דוחה שבת ולכן ספק דאיסור תקיעה דוחה יו"ט, ולא מצי למיפרך מזה על ק"ו ודר' יוסי בכסוי. ומה שאין ודאה דוחה שבת משום גזירה דשמא יעבירנו וספקה דוחה יו"ט באיסור תקיעה, סברי דאולי לא דמי להקשות מאחר דהוצרכו עכ"פ להקל באיסור תקיעה, לכן פירשו דהוא על הוצאה ממש שספקה דוחה יו"ט אף שהוא דאורייתא שזה הא בשבת ודאי לא דחי אף ודאה דהא אדרבה נדחה כל התקיעה בשבת בשביל שמא יעבירנו, שרק זה הוא דחיה על ק"ו דר' יוסי ובתירוץ ב' סברי דהדיחוי הוא משום דלא אזלינן בתר הטעמים אלא בתר עצם דין התקיעה שעכ"פ אין ודאה דוחה שבת אף שהוא משום שמא יעבירנו וספקה דוחה יו"ט אף דאיכא איסור דרבנן דעצם התקיעה, מאחר דהטעם שלא היה נדחה עצם התקיעה בשבת לא שייך בספק אף לגבי יו"ט, דסברי התוס' בתירוץ זה דהוא מטעם דלא אפשר למעקר כל המצוה מאחר דאיסור תקיעה הוא גם ביו"ט שלכן כשנאסור בספק לא שייך זה, )דאם היו סוברין כטעם הרמב"ם דעשה של תורה דוחה שבות של דבריהם היה אפשר שייך זה גם בספק שג"כ עדיפא משבות של דבריהם מאחר שהתוס' סברי דספק הוא לחומרא מן התורה כדכתב הש"ש ש"א פ"ג(, ומ"מ דוחה ספקה יו"ט והוי שפיר דיחוי על ק"ו דר' יוסי.
אך שיש להקשות, דזה שמותר להוציא בשביל טומטום הא אינו דיחוי איסור כלל, דהא הוצאה לצורך היום אינו איסור ביו"ט כלל, משא"כ בכסוי שלצורך דבר הרשות אסור ורק לצורך מצוה היה מותר וכיון שהוא ספק דשמא אינו מצוה יש לאסור כדהוכיח ק"ו ממילה שג"כ אסור חבלה לצורך דבר הרשות שלכן אסור בספק מצוה כדהקשה השאג"א בסימן ק"ז. אבל באשר כל הסוגיא תמוה וצריכה באור וכאשר אבאר הנכון לע"ד לא יקשה כלום.
דהנה הק"ו שא"ר יוסי דכוי ששחטו אין מכסין את דמו מק"ו ממילה שודאה דוחה שבת ואין ספקה דוחה יו"ט אינו מובן. חדא דבמילה גם האיסור הוא מדאורייתא דמילה שלא בזמנה אינו דוחה יו"ט מדאורייתא ולכן כיון שהוא רק ספק שמיני שהוא רק ספק לדחות אינו דוחה, ובכסוי כל האיסור הוא רק איסור דרבנן והמצוה היא ספק דאורייתא, שלכן אפשר שספק מצוה דאורייתא דוחה איסור דרבנן, לא מבעיא אם מספק הוא חייב מדאורייתא שספק לחומרא הוא מה"ת, אלא אף אם רק מדרבנן חייב בספק נמי אפשר עדיף חיוב המצוה דלא אסרו הטלטול כיון שהוא לקיום עשה אף מספק. ועוד קשה מה שהקשו התוס' דלהטעמים דמפרש בביצה דף ח' דאסרו בכסוי ביו"ט משום דאפר כירה דעתו לודאי ואין דעתו לספק ומשום התרת חלבו, לא שייך הק"ו, דבשבת שאין מכסין אינו משום מוקצה ולא שייך התרת חלבו שהרי הוא ודאי חיה, ומה שתירצו הוא דחוק כדכתבו בעצמם. וכן לא מובן תשובת ר"א הקפר בריבי דמה למילה שכן אינה נוהגת בלילי יו"ט וכסוי נוהג בלילי יו"ט מה שייך לענין זה, וגם שופר יוכיח שאינו נוהג בלילה ומ"מ דוחה ספקה יו"ט. וגם צריך להבין במה פליג ר' יוסי שלא חש לתשובת ר"א הקפר בריבי.
והנכון לע"ד דהנה לכאורה תמוה טעם רבא בביצה ]דף ח[ באיסור כסוי דם כוי מחמת שדעתו לודאי ואין דעתו לספק, הא עכ"פ מדין ספק לחומרא ידוע שיכסנו בודאי ויש להחשיב לענין הכנה שהוא ודאי ולא שהוא ספק, ואיזה דמיון הוא למה שאוסר בהכניס לכסות בו דם צפור שיכסה גם צואה שהיה לו בעצם ספק בעת ההכנה אם יצטרך לכסות צואה דאפשר לא יארע שיהיה הצואה במקום המאוס לו.
וצריך לומר דיש להסתפק במי שצריך לעשות המצוה מספק מדין ספק לחומרא, אם החיוב עליו עתה למדת חיוב הספק הוא דין ודאי דאף אם האמת שגליא כלפי שמיא הוא שפטור, מאחר דעכ"פ לחסרון ידיעתו צריך לעשות המצוה, והספק היה סבה לחיוב זה. או דלא נעשה עליו מצד הספק שום חיוב ואם כלפי שמיא גליא שהוא פטור אין עליו בעצם שום חיוב, ורק אם האמת שהוא חייב יש עליו חיוב, וממילא כיון שאינו יודע וספק לו שמא הוא חייב מחוייב לעשות מצד ספק החיוב.
והנה בהכניס עפר סתם שאמר רבא שדעתו לודאי ואין דעתו לספק, אין לומר שהוא מחמת שעל הודאי חשב ועל הספק לא חשב, דא"כ היה צריך להיות באם לא ידע בעת שהכניס העפר סתם שיצטרך לשחוט עוף שיהא אסור לכסות, ואיך פסיקא לו לגמ' שדם צפור הוא ודאי שדעתו על זה, הא הרבה פעמים הוא ספק כגון שהיה לו הרבה בשר מוכן וחשב שלא יצטרך לשחוט יותר ונזדמנו לו אורחים אף שאינם מצוים וצריך לשחוט עוף בשבילם, וגם לא הוזכר חלוק זה לדינא.
אלא צריך לומר שכוונת האדם בהכניס עפר סתם ולא חשב כלום הוא כאמר ופירש שמכניס העפר לכסות בו כל מה שיצטרך, וסובר רבא שאין בהכנה זו אלא מה שהוא בשם שצריך, ומה שהוא ספק אם צריך יהיה ספק מוקצה שאסור כיון דלא פירש הדברים שהוא מכין בשבילם העפר אלא למה שצריך והרי דבר זה הוא ספק שמא אינו צריך ולא הוכן לזה. ולכן דם צפור אף אם בשעה שהכין העפר לא ידע שיצטרך לשחוט, הרי עכ"פ הוא דבר הצריך כסוי בודאי, דהא אין אופן שלא יצטרך לכסותו אם אך ישחטנו בכ"מ שיהיה ונחשב מוכן לזה, דהרי הוכן לדבר הצריך והרי הוא צריך אף שלא ידע מתחלה, דאין צורך שידע כל הדברים שיצטרך בשעה שהכין, אבל צואת קטן שלא בכל מקום שתהיה הצואה יצטרך לכסותו אלא כשנזדמן שהיה במקום המאוס לו, אין להחשיב צואת קטן שהוא דבר הצריך כסוי בודאי דהא תלוי באיזה מקום יהיה לכן לא הוי זה בכלל סתם הכנה שהוא כפי' לדבר הצריך כסוי. וגם יש לומר עוד טעם דדבר שעושה בידים שיצטרך לכסותו נחשב דבר הצריך, דהא כל מעשיו נחשב לו דבר הצריך, שלכן אף שלא ידע מעיו"ט שיעשה זה למחר, מ"מ הא ידע דכל מה שיעשה הוא דבר הצריך, ועיקר הכנתו בלשון לדבר הצריך וכן בסתם שהוא כאמר לשון זה הוא על מה שיצטרך לכסות מצד מעשיו.
וניחא לטעם זה מה שמותר לכסות גם דם בהמה לנקר חצרו כדאיתא ברמ"א סימן תצ"ח סעיף י"ח באם שחטו באמצעית החצר, ולא הוזכר חלוק שדוקא באם לא היה אפשר לו לשחטו במקום אחר, וגם שהיה ידוע לו זה מעיו"ט, וגם שהיה ידוע לו שיצטרך לשחוט, וא"כ משמע שבכל אופן מותר אף שצואת קטן הא אסור משום שהיה ספק שמא לא יהיה במקום המאוס לו. ואף שגם הדין דצואת קטן אסור לכסות לא הוזכר בש"ע, הרי הקשה זה במג"א ס"ק ל"ג משום דסובר המג"א דהלכה כרבא דלא פליג עליה רמי בר ייבא כדכתב במחצה"ש, ובדם בהמה כששחט באמצעית החצר לא הקשה המג"א, ומשמע דניחא לו משום דאף לרבא מותר לכסות לנקר חצרו, אף שבאם היה לו גם מקום אחר אף שביו"ט נזדמן לו שלא היה מקום אחר הוא ממש כצואת קטן. והוא מטעם שכיון שהשחיטה עושה בידים הרי הוא מעשיו, וכל מה שעושה בידים הוא בכלל הכנתו סתם שהוא כמפרש שמכין לדבר הצריך דכל מעשיו נחשבו לו דבר הצריך, שלכן אף שלא ידע מתחלה שיעשה מותר, ורק בצואת קטן שאינו מעשיו והוא רק הזדמנות בעלמא במקום המאוס לו אינו בכלל הכנתו לדבר הצריך כיון שלא היה ידוע לו אם יזדמן, והיה ספק בעת שהכין.
ואף שעתה שנזדמן שהצואה הוא במקום המאוס לו שהוא דבר הצריך ודאי לכסות, נראה שהוא משום דאין ברירה ונשאר בדין ספק. ויש לפרש לפ"ז הא דפליגי נהרבלאי וסברי דאפילו הכניס עפר לכסות בו דם צפור מותר לכסות בו צואה, שפרש"י דסובר דקרוב הוא לודאי, שלכאורה הוא דוחק שיפלגו במציאות, ונצטרך לפרש דאף שגם לרבא הוא קרוב לודאי אבל כיון שאינו ודאי ממש סובר שאינו בכלל הכנה דדם צפור דהוא ודאי ממש, וא"כ יקשה דלפ"ז ספק השקול אין לו להיות בכלל הכנה לכסוי צואה דהוא קרוב לודאי, ואיך אמר בגמ' תסתיים דרבא אמר כוי הרי הוא כצואה מזה שאמר בהכניס עפר לדם צפור אסור לכסות צואה משום שצואה נחשב לספק, הא אפשר שאוסר בתרוייהו דצואה שהוא רק קרוב לודאי אינו בכלל הכנה לדם צפור שהוא ודאי ממש, וכוי שהוא ספק השקול אינו בכלל צואה שהוא קרוב לודאי, וצ"ע בדעת רש"י. אבל למה שבארתי ניחא דנהרבלאי נמי סברי דצואה הוא ספק, וטעמם הוא משום דסברי יש ברירה או לגמרי או רק באיסור מוקצה דרבנן, שלכן כיון שעתה נזדמן שהצואה הוא במקום מאוס הרי יש ברירה שהוא בכלל הכנתו לדבר הצריך ודאי. ורבא אף שבעירובין דף ל"ז משמע שמחלק ג"כ בברירה בין לדינא דאורייתא דאין ברירה לדינא דרבנן שיש ברירה, מ"מ במוקצה יסבור אין ברירה משום דבמוקצה ספק לחומרא, והחלוק בין דאורייתא לדרבנן יסבור כהר"ן בגיטין דף כ"ה שהוא מדין ספק שבדאורייתא לחומרא ובדרבנן לקולא. ואולי נחשב מוקצה עיקרו מן התורה כיון שהוא גם בשביל גזירת הוצאה כדאיתא בשבת דף קכ"ד ובביצה דף ל"ז, ובדרבנן שעיקרו מה"ת איתא בתוס' ערובין שם שחשוב כדאורייתא לענין שאין ברירה.
]ענף ג[. וכיון שטעמיה דרבא הוא מחמת שהכנתו בסתם הוא לדבר הצריך, תליא כסוי דם כוי שצריך לכסות מדין ספק לחומרא, במה שנסתפקתי בדין ספק לחומרא, שלצד הא' שעתה שהוא ספק יש עליו ודאי למדת חיוב ספק הוא בכלל הכנתו וצריך לכסות דהא הוא לו דבר הצריך ודאי. ולצד הב' שהחיוב שעליו הוא רק אם באמת שגליא כלפי שמיא הוא חייב, לכן אף שעתה עכ"פ צריך לכסות מחמת דשמא הוא חייב אין להחשיב זה שהוא כסוי הצריך ודאי דהא אף עתה אפשר שאינו צריך, ולכן כיון שלא הכין בפירוש לכסות דם כוי אלא סתם שהוא לדבר הצריך אסור לכסות דם כוי מאחר דשמא אינו צריך וספק מוקצה אסור. וסובר רבא שאוסר לכסות דם כוי כצד הב'.
וכן סובר נמי ר' יוסי בברייתא כרבא. ומוכיח ר' יוסי ממילה כצד הזה דספק שהוא לחומרא אינו חיוב ודאי במדת הספק, אלא שהחיוב הוא רק באם האמת שחייב יש עליו החיוב. דהא לכאורה קשה נהי שמילה שלא בזמנה אינה דוחה יו"ט מ"מ כשהוא ספק יום שמיני היה צריך לדחות מטעם דכיון דמצד המצוה למול בשמיני הוא מחוייב למול היום, הרי ממילא הוא צורך היום שאין לאסור מצד מלאכת יו"ט דמתוך שהותרה חבורה לצורך אוכל נפש הותרה גם שלא לצורך כיון שהוא צורך היום. אבל הוא רק לצד הא' בדין ספק לחומרא שמצד הספק נעשה עליו חיוב ודאי אף אם כלפי שמיא גליא שפטור שנמצא שהוא צורך היום ודאי, דלצד הב' שאם הוא יום תשיעי אין עליו חיוב ומה שחייב הוא רק משום הספק דשמא הוא יום ח'. ניחא, דהרי נמצא שהוא רק ספק צורך היום דאם גליא כלפי שמיא דהוא תשיעי אין בזה צורך היום ולא הותר ביו"ט, שהוא ממילא ספק איסור מלאכה דאורייתא מדין יו"ט שאסור. ואיכא ראיה מזה שדין ספק לחומרא הוא כצד הב', שלכן אסור לכסות דם כוי מטעם רבא דאין דעתו לספק כדבארתי.
ואמרו לו שמתקיעת שופר בגבולין מוכח כצד הא' דמצד הספק חייב בודאי במדת הספק, דהא מותר להוציא שופר בשביל טומטום אף שהוא ספק אשה שאין מוציאין בשביל אשה, דסברי כר' יהודה שאסרו מדרבנן לאשה לתקוע למצוה דשופר שלכן באם הטומטום הוא אשה אין זה צורך להוציא ואיכא איסור מלאכה דיו"ט, ומ"מ מותר להוציא בשביל טומטום, שהוא רק כשאמרינן בדין ספק לחומרא כצד הא' שכיון שהטומטום הוא ספק איש חייב בודאי אף אם כלפי שמיא גליא שהוא אשה, והוי ממילא צורך היום בכל אופן וליכא ממילא אסור הוצאה ביו"ט מצד מתוך, ואיכא מזה ממילא ראיה שכסוי דם כוי הוא צורך ודאי שהוא בכלל הכנתו לדבר הצריך ויהיה מותר לכסות. וסתרי לפ"ז דין מילה ודין השופר אהדדי.
והנה בעצם מסתבר שלא שייך לומר שהספק עשה עליו חיוב בכל אופן כצד הא' אלא בדבר שאף שפטור ליכא איסור, אבל במילה דאם הוא יום תשיעי איכא איסור למול מצד לאו דמלאכה ביו"ט, לא שייך לומר שיעשה עליו חיוב באם כלפי שמיא גליא שהוא יום תשיעי דאיך יעשה עליו חיוב לעשות דבר האסור, ולכן במילה הוי החיוב שעליו כשהוא יו"ט רק לצד אם כלפי שמיא גליא שהוא חייב, שזה הוי רק ספק צורך היום שאסור. ונמצא לפ"ז שספק יום ח' יום ט' במילה ביו"ט, חלוק משופר דטומטום וכסוי דם כוי, שבהו כיון שליכא איסור דאורייתא אף אם הטומטום הוא אשה, ואף אם הכוי הוא בהמה, שתקיעת שופר שלא למצוה וטלטול העפר הם רק איסורים מדרבנן, נעשה חיוב השופר להטומטום וחיוב כסוי דם כוי בדין ודאי אף ביו"ט כצד הא', וממילא הוא צורך היום ומותר להוציא כשנזדמן שאין שם שופר אלא השופר שיוציאו לרה"ר, אבל מילת ספק בן ח' ספק בן ט' שחיובו הוא רק באם האמת שהוא ביום שמיני כצד הב' הוי רק ספק צורך היום שאסור. וליכא סתירה ממילה לשופר, וכוי דמי לשופר. וזהו טעם האמרו לו שהוכיחו משופר לדם כוי שמותר לכסות ולא חשו להוכחת ר' יוסי ממילה.
אבל יש טעם גדול לומר דאף במילה כיון דאם היה יום חול היה נעשה עליו חיוב ודאי למולו דוקא היום מצד ספק שהוא שמיני שספק לחומרא, שלצד הא' הוא בדין ודאי אף אם האמת שהוא תשיעי, ממילא אף כשהוא יו"ט לא נגרע דין חיוב המילה כשדנין בחיובו, והוי חיובו אף כשהוא יו"ט לצד זה בכל אופן, וממילא ליכא איסור יו"ט ואין לדון בענין איסור יו"ט כלל והיה לן להתיר, ומדאסור ביו"ט איכא ראיה לצד הב' שהחיוב עליו הוא רק באם הוא שמיני ולכן הוא אסור ביו"ט דהוא רק ספק צורך היום שהוי ספק איסור מלאכה דיו"ט שאסור, כדהוכיח ר' יוסי ממילה לצד הב', שלכן ראיה שאסור לכסות כוי ביו"ט מטעם שאין דעתו לספק כטעם רבא כדלעיל.
ולכן מסתבר שתלוי זה באיזה דין קדים לדון עליו דאם דין יו"ט קדים, כבר הוחלט שאם הוא תשיעי אסור וא"א להעשות עליו שוב חיוב אח"כ כשדנין בחיוב המילה גם חיוב אם הוא תשיעי שהוא לעשות דבר אסור, ושאני מילה משופר וכסוי כדעת האמרו לו. ואם נידון המילה היה קדים היה מוחלט שהוא חייב בכל אופן אם נימא כצד הא' כמו אם היה יום חול, וממילא ליכא איסור יו"ט כיון שהוא צורך היום מדין מתוך, ומדאסור ראיה לצד הב' כר' יוסי. וזהו פירוש תשובת ר"א הקפר בריבי, דאם היה מילה נוהגת בלילות היה דין המילה קדים שהרי הוא דין השייך לעצם היום אף אם לא היה יו"ט שזה נחשב כקדים לגבי דין יו"ט שהוא דבר שנתחדש על היום, וממילא היה מותר מחמת דהיה החיוב עליו בכל אופן כצד הא' והיה זה ממילא צורך היום כדחזינן משופר, אבל כיון שמילה אינה נוהגת בלילות נמצא שדין יו"ט קדים שכבר הוחלט שאם הוא תשיעי אסור, לכן א"א להיות עליו חיוב אח"כ אם הוא תשיעי, והוי חיובו רק אם הוא יום שמיני שהוא רק ספק צורך שאסור, אבל שופר אף שג"כ אינו בלילה, מ"מ הא לקיום מצות שופר אין הכרח לעבור איסור הוצאה, דהא שייך לקיים מצות שופר גם בלא איסור הוצאה, שלכן מצד ספק לחומרא שייך להעשות עליו חיוב לקיים מצות שופר בכל אופן אף אם הוא אשה באופן שלא ידחו איסורן, וממילא כיון שנעשה עליו חיוב בכל אופן הוי זה ודאי לצורך היום ויכולים גם להוציא בשבילו. ולכן אין ראיה ממילה לאסור כסוי דם כוי דאפשר כצד הא' שהוא ממילא צורך ודאי לכסות והוא בכלל הכנתו. ואף שלטעם זה גם בכסוי אף אם לא היה נוהג בלילה נמי נעשה עליו חיוב ודאי דהא אפשר לכסות בעפר מוכן בפירוש לדם כוי, וממילא כיון שנעשה עליו חיוב דהוא בכל אופן הוי זה ממילא ודאי שהוא בכלל הכנתו, ולא היה צריך לאסוקי תאמר בכסוי שנוהג בלילי יו"ט, נראה דהוא משום דבכוי אין צורך למה ששייך לכסות בלא איסור מוקצה, דהא כיון שכסוי נוהג בלילה נידון חיוב הכסוי קודם שהוחלט שחייב בכל אופן כמו ביום חול ואיכא ב' הטעמים לדחות ראיית ר' יוסי לאסור כסוי.
והנה מצינו מחלוקת אם לילה מחוסר זמן או לא בזבחים דף י"ב ובכריתות דף ח', וטעם מ"ד אין מחוסר זמן מסתבר דהוא משום דסובר דכיון דהלילה נחשב להיום דמחר כבר הוא מחוייב במצות היום, ורק מצד דין התורה שהקפידה שיעשה ביום נחשב כאנוס מלעשותה עתה, ודמי כמו שאין לו הבהמה להקריבה שלא היה נחשב שאינו מחוייב, ולכן אף שלא הוזכר זה אלא בחיוב קרבן שייך מחלוקת זו גם בשאר מצות דג"כ שייך סברא זו. וקצת ראיה מהא דהרמב"ם פסק בפי"א מתרומות ה"ז שסכין את הקטן בשמן תרומה תוך שבעה שהנולד כל שבעה אינו חשוב ערל, ומשמע דבליל שמיני שנימול למחר ביום חשוב ערל ואסור, והוא משום דלילה לאו מחו"ז ונחשב כמחוייב כבר. ונמצא לפ"ז שתשובת ר"א הקפר בריבי לא הוי אלא אם לילה מחו"ז, שלכן דין יו"ט קדים שחיוב המילה והנידון בה הוא רק למחר ביום, אבל אם לילה אינו מחו"ז קדים דין המילה לדון בה לנידון דין היו"ט כמו אם היתה מילה נוהגת בלילות, ומ"מ אסור למולו לספק ח' ספק ט', א"כ מוכח שבכל ספק לחומרא לא נעשה עליו החיוב בכל אופן אלא לאם הוא באמת יום ח' כצד הב', והוי רק ספק צורך היום שאסור, וממילא ראיה שאסור לכסות דם כוי כהוכחת ר' יוסי. וסובר ר' יוסי לילה אין מחו"ז, ולכן הוכיח ממילה שפיר ולא חש לתשובת ר"א הקפר בריבי. ולהוכחת אמרו לו משופר דמוציאין לרה"ר בשביל טומטום לא חש, דהא ר' יוסי סובר דבשביל אשה ודאית נמי מוציאין מאחר דתקעה משום דיש לה מצוה ומקבלת שכר אף שאינה מצוה שלכן הוא צורך היום שהותר ביו"ט מצד מתוך כדאמר בגמ'.
אך יקשה נהי שדחי בגמ' ]חולין דף פ"ד[ הא דטומטום שהוא ספק אשה משום דאפילו אשה ודאית נמי תקעה, אבל הא איכא ספק אחר כגון באיש ודאי שספק לו אם תקע או לא תקע דנמי מוציאין בשבילו לרה"ר, דדוחק לומר דר' יוסי פליג על האמרו לו בזה אף שלפי פשטות הגמ' שאמר, ר' יוסי לטעמיה משמע דאה"נ שפליג. אבל יותר נראה שלא פליג, ומה שמוציאין הוא משום דאוקמיה אחזקתו שלא תקע ולא יצא, ולא נחשב זה בדין ספק, וכדמוכרח לומר כן על מה שאמר בגמ' אלא ספק איש ספק אשה ומ"ט לא אמר אלא ספק תקע ספק לא תקע, דלא היה יכול לתרץ ר' יוסי לטעמיה אלא ע"כ הוא משום שלא נחשב ספק משום דמוקמינן אחזקתו שלא תקע ולא יצא.
ופירכת רבינא על האמרו לו שהוכיחו משופר להתיר גם כסוי אף למאי דסברי דאשה אסורה לתקוע ומ"מ מוציאין בשביל טומטום משום מה לתקיעת שופר שכן ודאה דוחה שבת במקדש תאמר בכסוי דליתיה כלל שלכאורה עדיין אין לו באור, נראה דהוא מענין אחר שהא דר' יוסי שנקט בק"ו שלו שבמילה ודאה דוחה שבת, שלכאורה למה שבארתי בלא זה דדחי שבת הוא הנידון וההוכחה, ונצטרך לדחוק שנקט זה לרוחא דמלתא דרך ק"ו, ולכן סובר רבינא דהוא עוד טעם דאף אם נימא בהא דספק לחומרא כצד הא' שהוא חיוב בכל אופן, החמירו להחשיב זה לספק צורך כצד הב' מצד הק"ו דמילה שהתם מדינא הוא כצד הב' כסברת ר"א הקפר בריבי שמילה שאני משופר וכסוי, דרבינא אולי סובר דלילה מחו"ז, ומצד שלא יבואו להקל במילה שלא יאמרו ק"ו מכסוי דם כוי שגם במילה ספקה דוחה יום טוב אסר ר' יוסי. והקושיא דאמרו לו משופר היה ממה שלא גזרו לאסור להוציא השופר לספק כהא דטומטום שלא יבואו להקל במילה בספק מק"ו. וע"ז השיב רבינא דאף למאי דקאמרי רבנן נמי אית לו פירכא דמשופר אין לעשות ק"ו להקל במילה משום שבשופר נמי דוחה שבת במקדש ולא חמורה שופר ממילה לענין דחיה, ואף שעדיין איכא מה מצינו משופר למילה, לא יטעו מצד זה להקל במילה בספק, שעל מה מצינו ידעו שאיכא למיפרך דקל למיפרך דאולי אין המלאכות דהוצאה וחבלה שוין, דהא לשיטת הרמב"ם פ"א מיו"ט ה"ד יש קולא בהוצאה והבערה שמותרין גם שלא לצורך כלל וכן הוא גם שיטת רש"י בהוצאה בביצה דף י"ב לב"ה עיי"ש, וברובל הא הוא משאר מלאכות שאסורין להרמב"ם, ולכן אף להאוסרין שלא לצורך היום גם בהוצאה יש טעם לחלק ולא יבואו למילף משופר למילה, אבל כשאיכא ק"ו לא ידעו למיפרך משום שיכניסו הכל בק"ו, ויבואו לטעות, ולכן יש לאסור בכסוי דליתיה כלל בשבת כדי שלא יבואו לטעות למילף מכסוי בק"ו למילה ויתירו גם במילה בספק. ופשוט שכוונת רבינא הוא אליבא דר"א דאל"כ לא מצינו שידחה שופר שבת אף במקדש ואף לר"א אין שופר ולולב בגבולין בשבת.
ונמצא שלמה שבארתי הסוגיא ומוכרח כן דאין שום באור בסוגיא החמורה הזאת, הוא שפיר ראיה מזה שמותר להוציא לר' יהודה שופר בשביל טומטום להתיר כסוי דם כוי ביו"ט אף מהכנת עפר סתם ולא קשה כלום. וגם שליכא אף רמז ראיה מתוס' לחדוש השאג"א לאסור להוציא שופר ולולב בשביל נשים, לדינא שהלכה כר' יוסי ור"ש דנשים יש להן מצוה כשתוקעות ומקבלות שכר וכ"ש לדידן שגם מברכות כשיטת ר"ת, שברור ופשוט שהוא צורך גדול אף שאין חייבות, וכהראבי"ה והרא"ש והטור שמתירין בפירוש ולא מצינו מרבותינו הראשונים מי שחולקים עליהם, שלכן אין לחוש בזה לשיטת השאג"א שחולק עליהם כיון שנתבאר שאין ראייתו מתוס' דחולין כלום, אף אם היה רה"ר ממש וכ"ש אצלינו שאין לנו רה"ר להרבה ראשונים שמנהגנו כמותם, וכדנוהגין בכל מקום שמביאין הלולב להנשים מביהכ"נ לביתם אף במקום שליכא עירוב וכן מביאין השופר מביהכ"נ לנשים חולות לתקוע עבורן.
ועצם הראיה בעירובין ובר"ה ממה שלר' יוסי ור"ש סומכות שהוא רק באקופי ידייהו לתקיעה, הוא כדפי' התוס' בעירובין ]דף צ"ו[ משום דבעצם גם ר' יהודה היה מתיר מאחר דמקיימות מצוה ואין בזה בל תוסיף, ורק משום שאיכא איסור בתקיעה אסר להן. וכן אסר גם בתפילין ועליה לרגל משום דאיכא גזירה, לכן לר' יוסי ור"ש דלא גזרי בסמיכה באקופי ידייהו, דאין להן המצוה ולא יקיימו מצות סמיכה אף לא כאינה מצוה ועושה, משום דקרבן נשים פטור מסמיכה והוי כקרבנות דלית בהו סמיכה כהא דבכור ומעשר ופסח דליכא שום מצוה כשיסמכו עליהם וממילא אסור משום עבודה בקדשים והיה שייך לגזור אף באקופי ידייהו, מ"מ כיון שיש להן נחת רוח בסמיכה דאקופי ידייהו לא גזרי, וכ"ש שלא גזרי לאסור עליהן קיום מצוה ממש בשביל גזירות. ולרש"י עירובין דלר' יהודה אסורות נשים במצות שפטורות מטעם בל תוסיף בארתי בחדושי בקידושין הדמיון להמחלוקת בסמיכה בדרך נכון. והנני ידידו מוקירו ומברכו, משה פיינשטיין
<h2>שו''ת חלק או''ח ג סימן צה</h2>
באם צריך לקנות אתרוג ומיניו לקטן או שסגי ליתן לו בלא הקנאה שפליגי רבוואתא בזה י"ז כסלו תשכ"ז. מע"כ ידידי הנכבד מופלג בתורה ויר"ש הרה"ג מהר"ר אריה ליב ריימאן שליט"א.
הנה בדבר חיוב החינוך במצות אתרוג ומיניו שאיתא בסוכה דף מ"ו אר"ז לא ליקני אינש הושענא לינוקא ביו"ט קמא משום דמקנא קני אקנויי לא מקני ואישתכח דקא נפיק בלולב שאינו שלו, ודאי אין להועיל מה שיקנה לו אחר שכבר יצאו הגדולים דמה יעשה למחר שבאתרוג שאינו שלו נוטלין ולא מברכין משום ספקא דיומא כדאיתא בש"ע סימן תרמ"ט סוף סעיף ה' פסולי ראשון נוטלין בשני אבל לא מברכין, וכן מסיק הגר"א עיי"ש.
אבל איכא מחלוקת דיש סוברין שיכול ליתן להקטן בלא הקנאה ויצא בזה ידי חינוך אף שבאמת לא יצא כלל בזה שום מצוה והויא ברכה לבטלה, משום דלא איכפת לן בחינוך שיהיה קיום מצוה, דסגי במה שנדמה להקטן שעושה מצוה, דכן צריך לומר להראב"ן שהביא הג"א שתופס עם התינוק כדי שלא יקנה התינוק. אבל המג"א כתב בסימן תרנ"ח סק"ח שהקטן לא יצא שלפי דבריו כתב במ"ב ס"ק כ"ח דשפיר דמי שכתב בש"ע כשתופס עם התינוק הוא לענין שהגדול יכול לצאת בו אח"כ אבל הקטן לא יצא ולא קיים בו אביו מצות חינוך וכן סוברים עוד הרבה אחרונים. ומשמע שכן סובר המחבר בסימן תרנ"ז שכתב אביו חייב לקנות לו לולב, והוא כלשון הטור דהוא בשביל בני חו"ל שאינו יכול להקנות להקטן אפילו אחר שיצא בו כדי שיוכל לברך האב עליו למחר ביום ב' שלענין הברכה צריך שיהיה שלו גם ביו"ט שני. ולא קשה לפ"ז מה שהקשה מהרש"ל הובא בט"ז סימן תרנ"ז שלא נאמר שצריך לקנות, משום דהמשנה הא איירי בא"י ששם הוא רק יום אחד ולמחר יוצא גם בשאול, שלכן א"צ לקנות עבור בנו הקטן דיכול האב ליתן לו אחר שיצא הוא, אבל בחו"ל שצריך גם למחר שיהיה שלו כדי שיוכל לברך מוכרח לקנות עבור בנו הקטן אתרוג ומיניו מיוחד.
ואולי גם מהרש"ל שהקשה אינו חולק ע"ז אלא קושיתו היא על סתימת הש"ע שהיה לו לומר בפירוש דבחו"ל חייב לקנות ובא"י יתן להקטן אתרוג שלו אחר שיצא הוא. וניחא לפ"ז תירוץ הט"ז דמי שידו משגת יקנה לולב לבנו כדי שגם בנו יכול לברך בשעה שאומרים הצבור הלל, שלכאורה לא היה שייך לומר לשון חייב לקנות כי זה אינו חיוב, ועיין בבאור הלכה שהוא רק למדה טובה כי החיוב הוא שהקטן יברך אף שלא בשעת הלל ואף באינו יודע לקרות הלל כלל, אבל הוא משום שלשון חייב לקנות שנקט הש"ע הוא בשביל חו"ל, אבל מה שסתם הש"ע ולא פי' שבא"י שאני שאינו חייב לקנות, הוא משום דעכ"פ הא מי שמשגת ידו צריך לקנות בשביל לברך בשעת ההלל וינענע בשעת ההלל, ומתורץ קושית מהרש"ל, ועיין בשער הציון סימן תרנ"ח אות ל"ו שהוא ציון על האחרונים הסוברים דמצות חינוך מתקיים גם בשאול, לא הביא שגם מהרש"ל והט"ז סוברין כן, שהוא משום שיש לפרש כוונתם כדבארתי, שלפ"ז אפשר שגם מהרש"ל והט"ז סוברים דגם לחינוך צריך שיהיה דוקא שלו דהקטן באופן שהגדול יצא. אבל משום שאפשר סוברים גם יצא בחינוך בשאול כהראב"ן לא ציין אותם גם באות ל"ד לשיטה שאין יוצא בחינוך בשאול. ובטור ודאי ניחא לשון לקנות משום שהטור היה בחו"ל, ולכן כיון שיש עכ"פ מעלה גם בא"י לא חש מלסתום, ובטור ודאי מסתבר דהוא דוקא דהא במג"א איתא דינו בשם הרא"ש.
והנה ראיה גדולה יש להביא מחגיגה דף ו' דבעי רשב"ל בקטן חיגר לב"ש שיכול להתפשט ובסומא שיכול להתפתח אם חייב האב להביאו לעזרה לקיים מצות עליה לרגל, ופירשו התוס' שהבעיא היא בחיגר שיתפשט וסומא שיתפתח לפני גידולו דמי אמרינן דכיון דכשיוגדל יתחייב מדאורייתא דהא לא יהיה חיגר וסומא חייב בחינוך דהטעם הוא לחנכו דידע לקיים כשהוא גדול, א"ד כיון דגדול בהכי לא מיחייב גם קטן לא, ופשיט אביי דכל היכי דגדול פטור קטן נמי פטור עיי"ש, ומסתבר שתלוי בהכי דאם ענין החינוך הוא אף באופן שליכא שום קיום מצוה מאחר דלפי דעת הקטן לא יכיר בזה דאין לו הבחנה בין אתרוג שלו לאתרוג של אחרים ויתחנך בזה להתרגל לקיים מצות אתרוג, יש לחייב תינוק חיגר וסומא שיתפשט ויתפתח קודם גידולו להעלותו לחנכו כיון דהא צריך לחנך גם אותו כתינוק שלם שג"כ פטור ומחוייבין לחנכו בשביל חיוב הגדלות, ואם חיוב חינוך הוא שחייבו לאביו לראות שיקיים גם בנו הקטן המצות משום שלא שייך לחייבו בדבר שאינו מצוה לומר לו שהוא מצוה, אף שיתחנך מזה ולכן צריך גם באתרוג דקטן שיהיה שלו דוקא אף שלקטן אין לו שום הבחנה בזה, לכן גם בחיגר וסומא עתה שאם היה גדול היה פטור גם להקטן יש לפטור, אף שיהיה מזה ענין חינוך דלא שייך עכ"פ לחייבו בזה. ומאחר שהדין הוא כדפשיט אביי, נמצא שחיוב החינוך הוא דוקא באופן שהוא חיוב אם היה גדול, יש לחייב להאב לקנות דוקא אתרוג מיוחד לכל קטן וקטן.
וגם אפשר שאף להצד דבעיית רשב"ל דיתחייב תינוק חיגר וסומא שיתפתח ויתפשט קודם גידולו להעלותו כיון שיש ענין חיוב בזה, אפשר שסובר שהם רק פטורין אבל אם עלו יש להם מצוה כאינו מצווה ועושה כמו נשים, ולכן היה סבור ששייך לחייבו בחינוך כיון שעכ"פ הוא מעשה מצוה, ואף בזה פשיט אביי שפטור משום שאף בשביל חינוך לא שייך לחייבו אלא כשאין בו אלא הפטור דקטנות, ולפ"ז באתרוג שאול שאינו מעשה מצוה כלל אלא שהוא רק לומר לתינוק דבר שאינו אמת שהוא מעשה מצוה אף שיועיל לחינוך אינו כלום אף לצד השני. וצ"ע שיטת הראב"ן ודעימיה שיוצא בחינוך גם בשאול שאינו מעשה מצוה כלל מה יתרץ הא דחגיגה.
והנה יש עוד לדקדק דבאתרוג שאול שאינו מעשה מצוה כלל איך אומרים להתינוק לברך הא היא ברכה לבטלה, ובשלמא כשיכול בעצמו לברך אולי כיון שהוא בשביל חינוך לא איכפת לן מה שהקטן בעצמו מברך לבטלה כיון שהוא סובר שהיא ברכה למצוה שמתחנך בזה, ואף למ"ד בקטן אוכל נבלות שב"ד מצווין להפרישו, אולי נמי הוא ענין חינוך שחייבו בזה אף לאחרים ואף לקטנים דלאו בני חינוך, אף שלכאורה לא משמע כן בתוס' שבת דף קכ"א עיי"ש, אבל לתינוק דצריכין לצוותו לברך וכ"ש כשצריכין לסייעו בהברכה הרי הוא כספי ליה בידים ואיך התירו. ולא מסתבר לומר דהכשירו אתרוג שאול לתינוקות בשביל חינוך דלכן יכול לברך כיון שהוא כשר מדרבנן, דהא לא מצינו זה בגמ' ומעצמנו אין לומר דבר חדוש כזה. וצריך לומר שהם סברי דמברך ברכה לבטלה הוא רק מדרבנן כשיטת התוס' ר"ה דף ל"ג, שלכן מותר גם לסייע כהא דמתעסקין בתקיעות עם התינוקות אפילו בשבת שכתבו התוס' שם דאף דגם איסור דרבנן נמי לא ספינן ליה בידים מ"מ שרי להתעסק אפילו בשבת כיון דזימנין איכא מצוה, וכן הוא בברכה על אתרוג שאול שיכולין להתעסק אף ביו"ט קמא כיון דאיכא מצוה ביו"ט שני. אבל א"כ נמצא דהרמב"ם פ"א מברכות הט"ו שסובר שהוא מדאורייתא, עיין במג"א סימן רט"ו סק"ו מוכרח נמי לסבור דחייב לקנות אתרוג מיוחד עבור בנו הקטן כהמג"א ודעימיה.
ולכן זה שהקלו במדינותינו ביוראפ כהראב"ן היה זה משום העניות שלא היה באפשרי דרוב בני העירות לא היה אף לעצמן אתרוג אלא ברכו באתרוג של הקהל ולא קיימו אף בעצמן מצות הנענועים בהלל, אבל בעצם הדין היה לן להחמיר שכן הוא שיטת הרמב"ם והטור והמחבר והמג"א ורוב האחרונים וכהראיה מגמ' דחגיגה ]דף ו'[ כדלעיל, ולכן במדינתנו אמעריקא שב"ה השפיע בחסדו שפע ברכתו, וגם יש להשיג אתרוג ומיניו כשרים בזול, יש לכל אחד להחמיר כמו שראוי להורות לדינא ולקנות בעד כל קטן וקטן אתרוג ומיניו ביחוד שיהיה שלו ממש ויקיים האב מצות החינוך שעליו כדין. והנני ידידו, משה פיינשטיין
<h2>שו''ת חלק או''ח ג סימן צו</h2>
בדבר נראה ונדחה ביו"ט כשהערבה וההדס הם במחובר מוצאי יו"כ תשכ"ח. מע"כ ידידי מהר"ר שמואל פאלאק שליט"א.
בדבר ערבה שנקטם ראשה ביו"ט ועלה בה תמרה כשהיא מחוברת לקרקע אם יש לה דין נראה ונדחה אף שהיא במחובר שלא היה שייך לקיים בה המצוה עדיין, או שכיון שבשעת חבורה לקרקע לא שייך לקיים בה המצוה הוא כנעשה מעיו"ט שלא נחשב דחוי. הנה מהא דאיתא בע"ז דף מ"ז דר' דימי אמר באשרה שבטלה קמבעיא ליה יש דיחוי אצל מצוות, ואשרה הא היא אילן מחובר שעבדה העכו"ם ובטלה ומפורש שהוא דיחוי אלמא דגם במחובר הוא דחוי. ואף שלא הוזכר שם מתי בטלה צריך לומר דאיירי שבטלה ביו"ט, דאם בטלה קודם יו"ט הא קודם שקדש היום לא נחשב זה דיחוי כדאיתא ברש"י סוכה דף ל"ג, ומפורש כן בר"ן ע"ז שם שבטלה ביו"ט, ובריטב"א מפורש יותר שכתב שם ומיירי כשבטלה אחר שנכנס החג שחל עליו שם מצוה דאי בטלה קודם החג לא חשיב דיחוי. ולכן כשאירע בערבה שנקטם ראשה ביו"ט ועלה תמרה במחובר הוא בדין נראה ונדחה שיש להחמיר לבאור הלכה.
]וברש"י שם ע"ז דף מ"ז[ איכא פלא שפי' אשרה שבטלה כדאמרינן במתני' נוטל מה שהחליף, שהוא בע"ז של ישראל שלא נטעו מתחלה לע"ז אלא גידעו ופיסלו לע"ז שהנשאר שהיה מתחלה לא נאסר מעולם ור' דימי לא סבר הא דר"ל דאפילו בנטעו ולבסוף עבדו לרבנן שלא נאסר בהדיוט בעי שמא מאיס לגבוה למצוה, ועיין ברש"ש שהקשה זה דהעיקר מעולם לא נאסר ולא נדחה והחליפין לעולם אסורין, אבל נראה דרש"י מפרש דבגידעו ופיסלו לע"ז כל זמן שהם באילן היה אף העיקר מאיס לגבוה אם היה נוטל אז דמסייע לקיום הע"ז, ואחר שנטל מה שהחליף אף שעתה כבר אינו מאוס בעי אולי יש דיחוי למצוה. אבל הא אם ישראל נטל את החליפין להכשיר את העיקר עשה זה קודם יו"ט שלא נחשב דיחוי כלל, והיה לו לפרש שעשה זה בחוה"מ ולבער ע"ז מותר גם בחוה"מ והנידון הוא לענין מצוה דרבנן שג"כ הוי הבעיא דאולי יש דיחוי. וגם תמוה לאיזה צורך דחק לפרש כן ולא כביטול שבכ"מ שהוא בבטול עכו"ם ע"ז של עכו"ם והרש"ש הקשה זה וצ"ע[.
אבל דעתי נוטה לומר דכל יום הוא מצוה בפני עצמה ולא שייך מצות יום אחד לחברו וממילא אין לאסור אלא ליום ההוא שהיה נראה בו ונדחה אבל לימים האחרים אין לאסור דלענין ימים האחרים הוא כנתקנו קודם יו"ט שאין לקרא דחוי. ואף במקדש מסתבר שכל יום הוא מצוה בפ"ע וכדאיתא בסוכה דף מ"ה בטעם ר"י אמר שמואל דבלולב מברך שבעה משום דכיון דמפסקי לילות מימים כל יומא מצוה באנפי נפשיה הוא ולזה כו"ע מודו, ורק לענין ברכה פליגי דגם בסוכה שבעה משום ההפסק בין כניסה לכניסה, ובלולב לרבב"ח א"ר יוחנן אין מברכין בשאר יומי משום שהוא דרבנן ובמקדש היו מברכין כל ז' גם לדידיה.
וישיבה בסוכה כשיורדין גשמים לא שייך בל תוסיף דהא איכא ברמ"א סימן תרל"ט סעיף ז' רק שאינו מקבל עליו שכר ואינו אלא הדיוט, ואם היה בל תוסיף היה עובר בלאו והיה גם נענש ע"ז אלמא דליכא בל תוסיף, וגם לא שייך כלל להא דבל תוסיף ואין להאריך בזה.
ובדבר שינויי היום בין המדינות ובנסיעה בְעֶראָפלאַן ]במַטוס[ מגיע בזמן קצר למדינות הרחוקות שלפעמים נמצא שהיום ארוך לו ביותר ולפעמים קצר ביותר קשה להשיב בזה כי אין ע"ז מקורים ממשיים מדברי רבותינו וצריך לדון בזה רק מסברא. אבל עכ"פ אשיב הנראה לע"ד בסברא שלענין תענית מתענה בין לקולא בין לחומרא עד צאת הכוכבים שהוא במקום שנמצא אז, ואף שלפעמים הוא רק שעות מועטין משום שלא נקבע התענית על שעות אלא על יום שהוא עד צאת הכוכבים, וכן בתענית של תשעה באב אף אם יזדמן שמתחלת תעניתו עד הגמר לא יהיה כ"ד שעות נמי א"צ להתענות יותר מצה"כ של אור לעשירי.
ובדבר שבת אינו נוגע למעשה כי יראי ה' לא יסעו בעֶראָפלאַן בשבת כי אף אם אין תחומין למעלה הרי לאחר שיגיע העראפלאן על הקרקע נוסעים העראפלאנס שטח גדול יותר מתחום שבת על הארץ ממש שיש כבר איסור תחומין, וגם יהיה אסור לירד וגם הא אין שום אדם נוסע בלא חפצים, וגם הא ליותר מי"ב מיל אסור להרמ"א מדין תחומין אף למעלה מעשרה מאחר דהוא ספקא דאורייתא ובלא כל זה נמי אין לשומרי תורה ליסע בעראפלאן בשבת אף אם יכנס לשם בע"ש ויצא משם אחר השבת וממילא אין נוגע זה למעשה. ולפלפולא בעלמא ודאי אין צורך בלא הוכחות מגמ' ופוסקים.
ולענין תפלה כשנסע ממקומו בלילה תיכף כשיתחיל להאיר אף שעבר רק זמן מועט הוא יום אצלו, ואם יתאחר מלהאיר לא יותחל היום אצלו אלא כשיאיר ואז יתפלל ואין בזה שום נידון. וחשבון הג' שעות לזמן ק"ש וד' שעות לזמן תפלה לא שייך אצלו כי נידון למעלה בעראפלאן איך הוא אז באותו מקום שם למטה שמשתנה זה בזמן קצר לכן יתפלל תיכף כשתנץ החמה. ידידו מברכו בחג שמח, משה פיינשטיין
<h2>שו''ת חלק או''ח ג סימן צז</h2>
באמר חג הסוכות בתפלה בשמיני עצרת ג' מרחשון תשל"א. מע"כ ידידי הנכבד מו"ה ישראל יוסף יאקובאויטץ שליט"א.
הנה בדבר אחד שטעה בשמ"ע והזכיר חג הסוכות איכא מחלוקת והובא בשע"ת סימן תרס"ח, ובחיי אדם כלל כ"ח סעיף ט"ו כתב דאם כבר עקר רגליו אינו חוזר. ולשון זה לא מובן כלל דמה שייך לזה עקירת רגליו הא תיכף שסיים הברכה מקדש ישראל והזמנים הוא לענין זה כמו עקירת רגלים ממש, וצ"ע בכוונתו ואולי לא דק בלישניה וכוונתו לגמר הברכה, וכן משמע במ"ב סק"ב שכתב לעיין בח"א ומסיק ולכו"ע אם לא סיים הברכה צריך לחזור לותתן לנו הרי משמע דאף להח"א הוא כן ולא דק בלישניה אף שודאי הוא דוחק. אך לדינא איך שנימא להח"א אין לחזור תיכף כשגמר הברכה דמקדש ישראל והזמנים ויצא גם כשאמר חג הסוכות. ועיין בערוך השלחן שהביא ראיה גדולה מהט"ז יו"ד סימן ר"כ ס"ק ט"ו שמגמ' דסוטה דף מ"א איכא ראיה ברורה דגם בלשון הקרא הוי שמ"ע בשם חג הסוכות, וגם בט"ז כאן כתב זה והאריך בזה ביותר לדחות מה שהקשו עליו, ולא מובן מה שהוצרך בעה"ש להביא מרחוק מהט"ז יו"ד ולא מהט"ז דכאן. וכן צריך להורות שבטעה ואמר את יום חג הסוכות הזה וגמר הברכה שלא לחזור, בין כשידוע שהוא שמיני עצרת ומרהיטת הלשון אמר חג הסוכות בין כשהיה סבור שהוא ממש חג הסוכות, דלטעם הט"ז דשייך לקרא חג הסוכות אף שבשמיני ליכא דין אכילה בסוכה כמו שנקרא חג המצות כל השבעת ימים בשביל חיוב מצה דבלילה ראשונה עיי"ש, הרי הוא כטועה ביום שני דסוכות וחושב שהוא יום ראשון דפשוט שאין חלוק לענין התפלה, כמו כן הוא בטועה בש"ע וסובר שהוא עדיין סוכות שנמי אין לו לחזור. ועיין בשע"ת בשם בר"י דכתב דמחזירים אותו משום דהאומר חג הסוכות על סוכות ממש נתכוין ולא על שמ"ע שנכלל בחג הסוכות, ולהט"ז אין זה שום טעם, ולכן אף כשהיה סבור שהוא סוכות נמי אין לו לחזור.
אבל תמוה לי נהי שנקרא בתורה בשם חג הסוכות הא עכ"פ תיקנו שהוא רגל בפ"ע לענין זה דהא הוא אחד מסימן פז"ר קש"ב בין שהוא מברכה בפ"ע כדמסיק בסוכה דף מ"ז דהוא בהמ"ז ותפלה שהוא לומר את יום השמיני ולא חג הסוכות, בין שהוא מרגל בפ"ע למה שפרש"י בר"ה דף ד' ויומא דף ג' שכתב שאין שם חג הסוכות עליו, ופי' התוס' בר"ה שכוונתו דבבהמ"ז ותפלה מזכירין שמ"ע ולא סוכות, א"כ הרי כשאומר חג הסוכות הוא משנה ממטבע שטבעו חכמים ואיך אמרינן שיוצא בזה ומנא להו שרק לכתחלה הצריכו זה וצ"ע.
ובאחד שהיתה כוונתו להתפלל מוסף ביו"ט וטעה והתפלל של נוסח שחרית ומנחה והיה זה כבר בזמן מנחה אם יצא ידי תפלת מנחה, וכן בר"ח וחוה"מ שהתפלל תפלת חול ואמר יעלה ויבא ברצה אם יצא ידי מנחה, נראה דתליא בהמחלוקת אם אזלינן בתר כוונה או לא, והמג"א פוסק בסימן רס"ח סק"ח ברצה להתפלל שחרית וטעה ואמר תפלת מוסף יצא ידי מוסף וזהו כוונתו בחדושו אף שכבר כתב הרמ"א בר"ס רפ"ו שיצא בהתפלל מוסף קודם שחרית, כדפי' בלב"ש וכתב שאין הכוונה למוסף מזיק לו כדמסיק המג"א בסק"ג, וכן פסק גם במ"ב ס"ק י"ז, ופשוט שכן ממש הוא הדין בעובדא דידן דיצא בשל מנחה אף שכוונתו היתה לשל מוסף כהמג"א. ידידו, משה פיינשטיין
<h2>שו''ת חלק או''ח ג סימן צח</h2>
בענין מגילה הכתובה בלשון הקדש ובכתב לעז ב' אדר תשכ"ט. מע"כ ידידי מר יהושע סטארעט שליט"א.
בדבר מגילה הכתובה בלשון הקדש ובכתב לעז לשיטת המחבר והרמ"א תר"צ סעיף ט' דהלועזים יוצאין גם כשנכתב בכתב לעז, שנסתפקת דאולי יוצא מי שמבין בלה"ק אף שכתובה בכתב לעז, דל"ד למה שאינו יוצא מי שאינו מבין בלה"ק כשכתובה בכתב לעז דלאינו מבין שיוצא בלה"ק שהוא רק מצד עצם הדין דקריאה בעלמא לפרסומי ניסא שזה ליכא אלא בכתובה אשורית כדין, אבל בלשון שמבין שיוצא הלועז אף בכל כתב אולי לא גרע לה"ק משאר לשונות. וכמובן שהשאלה הוא רק להי"א בסעיף י' דמי שיודע לעז ויודע אשורית נמי יצא, או למי שאינו יודע לקרות כתב אשורית אלא כתב לעז אבל מבין לה"ק ששייך לשאול אף לדעה הראשונה.
אבל לע"ד פשוט שבלה"ק אין יוצאין אלא כשכתובה בכתב אשורית דוקא דהא הב"י כתב בד"ה מגילה נקראת שראה מי שרצה לדייק מלשון הרמב"ם פ"ב ממגילה ה"ד שכתב והוא שתהיה כתובה בכתב אותו הלשון, דתרתי בעינן חדא שתהא כתובה באותו לשון והב' שתהא כתיבתה המיוחד לנבי אותו הלשון לאפוקי אם היתה כתובה בלשון גיפטית וכתב עילמית, אך הוא מסיק שאינו כן דאין לחוש באיזה כתב כתובה כדהביא הרמ"א בשמו, שאף שהלשון גיפטית והכתב עילמית נמי שרי כדפי' במ"ב ס"ק ל"ב, ובבאור הלכה הביא שמספר האשכול משמע לכאורה דלא מכשיר אלא באם היה הלשון והכתב של אומה אחת שהוא כהשיטה שראה הב"י, ובתי"ט מפורש שסובר דקרא ככתבם וכלשונם הוי פירושו שיהא כתבם כלשונם ולא שיהא כתב ארמית והלשון עילמית, אך שהביא אח"ז אבל הב"י כתב שיש מדקדקים בדברי הרמב"ם שתהא כתובה בכתב אותו הלשון והוא דחה דבריהם שאין קפידא אלא בלשון, ומ"מ לא חזר בו התי"ט דכתב אחד זה דבכתב אה"נ דמפקד קפיד קרא כדכתיב ככתבם וכלשונם ולאחד משני הפירושים שכתבתי או דבעינן לעולם כתב אשורית בכל לשון או דבעינן הכתב של אותו לשון עיי"ש. ]ופלא קצת על באור הלכה שמביא מהאשכול שהוא ספר שאינו מצוי ולא הביא מתי"ט שהוא ספר המצוי טובא לכל אדם, וגם עיינתי בספר האשכול שאיני רואה משמעות דכתב מדשתקו רבוואתא ש"מ דס"ל דעד שתהא כתובה אשורית לא קאי אלא אם הלשון עברית, כוונתו לה"ק, ואם הלשון בלעז גם הכתב הוא בלעז, שאפשר לפרש לשון זה בכל כתב לעז ולאו דוקא כתב אותה האומה, ואם כוונתו לנחל אשכול הרי הביא זה מהתי"ט שיהא הכתב כלשון ואם לשון גיפטית צריך להיות הכתב גיפטית ונמצא שאין זה דעת עצמו אלא דעת התי"ט ורוצה לפרש זה באשכול, אבל לא משמע זה באשכול דיש לפרש באשכול גם כהב"י[. עכ"פ מצינו מחלוקת בזה וצריך להבין טעם מחלוקתם.
ונראה דהוא אם שייך לחלק בין צורת האותיות שיש חולקים בין אומה לאומה, להחשיב כל כתב להלשון שקבעו אותה האומה, דאף דכל לשון הוא בחשיבות לשון מצד הסכמת כל אומה ואומה כדאיתא בר"ן ריש נדרים, וכמו כן אפשר הוא גם בהסכמת האומה לחשיבות כתב, ומוכרחין לומר כן לרמב"ם דמחלק בין רושם לכותב אותיות דכותב הוא אב ורושם הוא תולדה, עיין בפה"מ פ' הבונה שמפרש הרמב"ם במחלוקת ר' יוסי כת"ק ופסק כת"ק שכותב הוא אב ורושם הוא תולדה כדאיתא במ"מ פי"א משבת הי"ז, ונקט שם בה"י בכותב שהוא האב דבכל כתב חייב אלמא דגם בכתב דכל אומה הוא כותב ממש שהוא גם בחשיבות האב ככתב אשורית, שלכן יש מקום לומר דמועילה הסכמת כל אומה ואומה להחשיב כתב זה ללשון זה ושייך הכתב של כל אומה ואומה רק ללשון זה שהסכימו לכתוב לשון זה, וזהו סברת השיטה שראה הב"י ושכן סובר התי"ט מצד הקרא ככתבם וכלשונם שיהא הכתב דוקא להלשון שהסכימה אומה בעלת לשון זה שיכתבו בצורת אותיות אלו, ולא בכתב שליכא הסכמה מבעלת הלשון שיכתבו כן. וע"ז פליג הב"י וכתב שאין זה כלום משום דאף דהסכמת כל אומה ואומה עושה לחשיבות כתב, אבל אין הסכמתם כלום לייחד שללשון זה יהיה דוקא כתב זה ולא אחר, ודרשינן מככתבם וכלשונם שיהיה כשר גם בכתבם של האומות שהסכימו שיתחשב זה לכתב אבל כל הכתבים של כל האומות כולן שוין שללועזים כשר באיזה כתב שיהיה אם אך יכול לקרות אותו הכתב שנכתב בהו הלשון שמבין אף שאינו הכתב שייחדו ללשון זה.
אבל עכ"פ חזינן מהתי"ט דסובר שכל כתב מיוחד רק ללשון מיוחד אינו כשר כשנכתב בכתב אחר שאינו מיוחד שלכן למה שבארתי ליכא מאן דפליג עליו בסברא זו ורק משום שכל הכתבים שוין דיחוד של האומות אינו כלום פליג הב"י, וא"כ בל"ק שהתורה קבעה ללשון זה כתב דהוא כתב אשורית לא שייכין כל הכתבים שהם רק מהסכמת האומות ללה"ק, וכיון שהתורה אמרה ככתבם וכלשונם שמפרש התי"ט שיהיה הכתב מיוחד להלשון הוא דוקא כתב אשורית, ויודו כו"ע בזה להתי"ט שקביעות התורה הוא ודאי קביעות.
והנה להרמ"א בשם או"ז סימן ש"ו סעיף י"א שכתב שלהם אינו בחשיבות כתב כלל ואינו אסור רק מדרבנן וגרע אף מרושם, והוא דלא כרמב"ם כדכתב המג"א בסימן ש"מ סק"י, שלפ"ז הוי כעל פה ממש משום דסובר דהסכמת האומות לחשיבות כתב אינו כלום אלא שהם סימנים בעלמא איך לקרא בע"פ לא שיך להכשיר בלה"ק בכתב האומות, דהא לפ"ז צריך לומר שהיתה תקנה מיוחדת ללועזים, אם גם הוא סובר דיוצאין הלועזים גם בכתב האומות, אף שהיה מסתבר יותר לומר דאין יוצאין אלא כשכתובה בכתב אשורית אך בלשון הלעז כדסברי החולקין, אבל הרמ"א שהוא סובר כהאו"ז ומ"מ סובר שיוצא הלועז גם בכתב לעז אף שלדידיה הוא כקראה בע"פ, וא"כ הוא תקנה מיוחדת שאף שהוא כבע"פ עדיף מבע"פ ממש ויוצא בהקריאה, ולכן בלה"ק שלא מצוי שידע הלשון ולא יוכל לקרא האותיות ודאי לא תיקנו תקנה חדשה שיוצא בכתיבה כזו שיש לה דין בע"פ שהוא נגד עצם הדין דקראה בע"פ לא יצא, וכדמצינו בכמה דוכתי שבדבר דלא שכיחא לא גזרו רבנן ולא תיקנו רבנן, כ"ש הכא שהוא תקנה להכשיר דבר הפסול שלא יתקנו כשהצורך לזה הוא לא שכיחא. אך שיטת הרמ"א תמוה ודחויה מדינא לרוב הפוסקים דודאי כתב עכו"ם הוא בדין כתב לחייב על כתיבת כל אומה ואומה, ובכשרות המגילה בלה"ק נמי הוא דוקא בכתב אשורית כדלעיל.
ובענין קריאת הפרשה שנים מקרא ואחד תרגום, ודאי מחוייבין לבטא האזכרות כפי לשון התרגום ובלא זה לא יצא, דהא אף עטרות ודיבון צריך לומר גם פעם שלישי כשאמר תרגום וה"ה אפילו תיבה אחת אין לו להחסיר בתרגום וכ"ש שבלא האזכרות אינו כלום, ומה שאיתא במס' סופרים פי"ד הט"ו דבראשו מגולה אינו פורס את שמע משום דאינו רשאי להוציא אזכרה מפיו בין כך ובין כך מתרגם אבל אינו קורא בתורה, אם קאי גם על ראשו מגולה צריך לומר מכיון שאין זה איסור ממש כדאיתא בהגר"א או''ח סימן ח' סעיק ב', לא החמירו אלא שלא לפרוס על שמע ואולי בכל ברכה דכן משמע מהגר"א שם לי"א זה דמס' סופרים, אבל בלמוד התורה לא אסרו אף שמזכיר בלמודו גם אזכרות שלכן מותר לתרגם אף שמזכיר אזכרות. ]ופלא על פירוש נחלת יעקב שכתב על אינו קורא בתורה פרש"י הטעם שאין כבוד לצבור בראשו מגולה לקרות בתורה ולעבור לפני התיבה ולישא את כפיו, דברש"י לא הוזכר כלל שפוחח הוא ראשו מגולה, וגם הא בכל אלו איכא ברכות שלהי"א איכא איסור אף בלא צבור[. ידידו מברכו בהצלחה בתו"י, משה פיינשטיין
<h2>שו''ת חלק או''ח ג סימן צט</h2>
בחלוקי המנהגים באמירת הושענות והקפה בלולב מע"כ ידידי הרה"ג מהר"ר אפרים גרינבלאט שליט"א.
ובדבר חלוקי המנהגים באמירת הושענות והקפה בלולב שמנהגנו הוא אחר מוסף ויש שנוהגין תיכף אחר הלל, לא ראיתי טעמים לחלוק זה, אבל נראה דבעצם הא יש לאחרם עד אחר מוסף, דאף למה שכתבתי לעיל כי כל מוסף נחשב בפני עצמו שנמצא שהן שוין בתדירות ואין קפידא בהקדימה מצד תדיר הא יש להקדים קה"ת ומוסף שהם חיובים להקפה בלולב וההושענות שהם רק מנהגא שלא תיקנו לחוב שיעשו בזה זכר למקדש אלא נהגו, ואף חבטת הערבה בהו"ר אף שהוא מנהג נביאים לא תיקנוה לחוב דלכן לא מברכין כדאיתא בגמ' סוכה דף מ"ד עיי"ש ברש"י ותוס' וברמב"ם פ"ז מלולב הכ"ב. וזהו טעם מנהגנו. אבל יש טעם גדול להקיף תיכף אחר הלל דמאחר דאוחזין הלולב בידם בשביל הלל גומרין בו גם מצות הקפה שהוא בלולב דאם יניחהו כדי להתפלל מוסף נראה קצת כמעביר על המצות, וההושענות הא אומרים בשעת הקפה, ולכן אף ביום ז' שמניחים הלולבים ונוטלים הערבה מאחר שהוא באמצע ההושענות גומרין את ההושענות וכיון שהערבה בידיהן עושין גם החבטה.
והקפות בש"ת כיון שהוא משום שמחה כדאיתא ברמ"א סימן תרס"ט שמצותו כל היום בין משום שמחת היו"ט בין משום שמחת התורה לא שייך לדחותו בשביל תדירות המוסף, ואדרבה הא עושין הקפות במקומותינו גם בערבית, וגם בלא זה מסתבר שהשמחה בהתורה יהיה בשעה שרוצין לגמור קריאת התורה מלפניה ומלאחריה ולא שייך לדחות עד אחר המוסף שכבר גמרו הקריאה.
<h2>שו''ת חלק או''ח ג סימן ק</h2>
בדבר פתיחת הקבר מבחוץ
ובדבר פתיחת הקבר להנוב"ת דסובר א"א לפה"ק בלא דם אפילו כשנפתח מבחוץ, הוא גם כשבדקה ולא ראתה שסובר שהוא כפה"ק מבפנים שאיתא בש"ע ]יו"ד[ סימן קצ"ד סעיף ב' דחוששת משום נדה אפילו לא ראתה, וכ"ש דאינו כלום מה שהרופא אמר לה שלא יצא דם, דאפילו אם היה מציאות רחוק שלא תראה דם לא היה נאמן הרופא לומר נגד הרוב אף אם היה שומר תורה דאפשר לא ראה שפיר שנוכל לסמוך עליו שלא יצאה אף טפה אחת, וכ"ש אם אינו שומר תורה. אבל יש אחרונים שחולקין על הנו"ב וסוברין דפה"ק מבחוץ אינו עושה שיוצא דם בשביל זה, אבל מן הראוי להחמיר כהנו"ב, אף שהוא ס"ס בדינא דהא הרמב"ם פוסק כרבנן בנדה דף כ"א שאפשר לפה"ק בלא דם אף בפה"ק דמבפנים, ולהרא"ש והרבה ראשונים והסכים גם המחבר שהלכה כר' יהודה דא"א לפה"ק בלא דם הא יש אחרונים שסברי דפה"ק מחוץ אפשר בלא דם, מ"מ לא ברור לנו במחלוקת אחרונים להחשיב לספק.
אבל כבר בארתי בספרי דברות משה על ב"ק סימן ט"ז ענף ט' ד"ה ויש מקום שכתבתי דאין להחשיב פה"ק רק בפתיחה כפיקה אף בפתיחה מבפנים, והוא כמעט מוכרח דהא ודאי איכא פה"ק דאפשר בלא דם כדכתב הרא"ש בפ"ג דנדה סימן ג' מהמפלת כמין קליפה דלא פליג ר' יהודה וכן הוא בתוס' דף כ"ב מחמת שהוא דבר קטן, וא"כ הרי צריך שיעורא שלכן כיון שלא מצינו שיעור אחר אלא זה שבאהלות פ"ז מ"ד לענין שנחשב פתוח לטמא הולד חי שיצא ואת הבית, יש לנו לומר דגם לענין פה"ק לודאות הוצאת דם הוא ג"כ בשיעור זה, ושיעור פיקה שלא ידוע לנו דקדקתי ממ"ש הנו"ב שהכניס הרופא אצבע, דאף שהוא טעות שאצבע של אדם אינו מגיע להמקור וכבר כתב כן בחכ"א בחלק בינת אדם והובא בפ"ת סק"ד, יש עכ"פ למילף מזה דבשיעור אצבע סובר הנו"ב דנחשב פה"ק, ועל פחות מזה לא מצינו, ולכן יש להקל באינסטרומענט שעביו פחות מאצבע הסמוך לאגודל דהוא ג' רבעי אינטש בערך, ואף אם נסתפק בפתיחה מבפנים מ"מ בפתיחה מבחוץ שלא ברור לדינא שיטת הנו"ב דהא יש חולקין וגם שמעתי שמהרש"מ הוא מהחולקין יש ודאי לסמוך ע"ז להקל, וכל זמן שלא מצאה דם אין לחוש ואין להצריכה כלל לבדוק. ואם תמצא דם והרופא יאמר שנעשה זה ממשמוש היד והאינסטרומענט יש להאמינו מאחר שהיא בחזקת טהורה, ואף רק בכבר היה לה הפסק טהרה והיה לה בדיקה טובה למחר ביום א' דימי הנקיים, ואם יש לה מכה הרי יש לתלות במכה, אבל אם היתה נדה לא יועיל מה שיש לה מכה אם בדיקת הפסק טהרה ובדיקת יום א' דימי נקיים לא יהיו נקיים מטעם שעכ"פ חסר בדיקה וכדכתבתי כה"ג בספרי אגרות משה חיו"ד סימן פ"ג והביאו גם כתר"ה. ועיין באגרות משה חיו"ד סימן פ"ט שכתבתי בענין השיעור שאם אינו עב מאצבע קטנה יש להקל והוא ערך השיעור דג' רבעי אינטש שכתבתי לעיל.
ובדבר תענית י"ז בתמוז שחל בשבת ונדחה יש לאסור להתגלח גם במוצאי שבת כדכתבתי וכל דיני בין המצרים כדכתבתי באגרות משה חאו''ח סימן קס"ח ואם חל במוצאי שבת הוא תלוי במחלוקת הראשונים שכתבתי שם ואם אינו צורך גדול יש להחמיר. וספר חיים שאל שאוסר לומר שהחיינו גם בלילה שהביא כתר"ה אין אצלי, ואם איירי בי"ז ממש מסתבר שכיון שהוא תלוי במחלוקת הראשונים אין להחמיר לענין שהחיינו ששיטת הגר"א היא שצריך לברך שהחיינו בבין המצרים מאחר שנתחייב תיכף בראייתו, ובי"ז בתמוז נדחה יש להחמיר כיון שהוא בין המצרים ממש.
<h2>שו''ת חלק או''ח ג סימן קא</h2>
בדבר האמנים אחר יהא שלמא רבא ועושה שלום
אחר אמן דאמירן בעלמא האמנים אינם חיוב כל כך כהאמן של אחר ברכה אף של יחיד המברך להנאתו שזה מפורש במתני' בברכות דף נ"א עונין אמן אחר ישראל המברך ולכן פשוט כששומע ברכה או קדיש צריך להפסיק ולענות האמן אחר הברכה המחוייבת ולענות הקדיש, אבל מה שיש לעיין דהוא בתתקבל דמשמע שהוא חובה לש"צ לומר תתקבל דהרי הרמ"א בסימן נ"ה סעיף ג' נותן לטעם על מה שיצאו מקצתן לאחר שהתחיל הש"צ להחזיר התפלה לומר גם הקדיש שלם שלאחר סדר קדושה דשייך לתפלה שהרי אומר תתקבל ואם תתקבל לא היה חיוב לא היה שייך בשביל זה סדר קדושה לתפלה כמו בלא היינו אומרין תתקבל, ומצד קדיש לאחר התפלה הרי אמר הח"ק קודם אשרי תיכף לאחר נפילת אפים אף כשיצאו מקצתן כמפורש בחדושי רעק"א דאומר ח"ק וסדר קדושה דובא לציון וקדיש שלם דתתקבל. ובמ"ב ס"ק י"ט כתב שהוא כ"ש עיי"ש, וכיון שתתקבל אחר שמ"ע הוא חיוב היה לנו חיוב לענות אחר זה אמן לכאורה, ואף שכתב הרמב"ם לשון נהגו העם להוסיף בסופו נוסחא זו תתקבל הוא חיוב, ומה שלא כתב שעונין אמן אולי כפי נוסחו אומר יחד עם יהא שלמא רבא ואח"כ עונין אמר והוי חיוב לאמן ההוא, אבל הרמב"ם לא הזכיר שעונין אמן אחר שאומר ואמרו אמן משמע שרק הש"צ אמר זה ולא ענו העם וא"כ אנחנו שנוהגין לענות אמן אין זה חיוב, לכן אף שתתקבל הוא חובה אמן הוא רשות. והנני ידידו ומוקירו מאד, משה פיינשטיין.
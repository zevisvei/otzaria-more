<h1>פרקי דרבי אליעזר</h1>

<h2>פרקי דרבי אליעזר פרק א</h2>
מעשה בר' אליעזר בן הורקנוס שהיו לאביו חורשין הרבה והיו חורשין על גבי המענה וכו' עכשיו הרי אתה חורש עמנו על גבי המענה:
<br/>
<br/>
<br/>
ב. ישב לו על גבי המענה וכו' אמ' לו אביו מפני מה אתה [בוכה] שמא מצטער וכו' על גבי המענה אמר לו לאו אמר לו ולמה אתה בוכה אמר לו איני בוכה אלא שאני מבקש ללמוד תורה אמר לו והרי בן שמנה ועשרים שנה אתה ואתה מבקש ללמוד תורה אלא קח לך אשה והוליד בנים ואתה מוליכן לבית הספר:
<br/>
<br/>
<br/>
ג. עשה שתי שבתות שלא טעם כלום עד שנגלה עליו אליהו זכור לטוב אמר לו בן הורקנוס מפני מה אתה בוכה אמר לו מפני שאני מבקש ללמוד תורה אמר לו אם אתה מבקש ללמוד תורה עלה לך לירושלם אצל רבן יוחנן בן זכאי עמד ועלה לו אל ירושלם אצל רבן יוחנן בן זכאי ישב לפניו והיה בוכה אמר לו מפני מה אתה בוכה אמר לו מפני שאני מבקש ללמוד תורה אמר לו בן מי אתה לא רצה להגיד לו אמר לו מימיך לא למדת לא קריית שמע ולא תפלה ולא ברכת המזון אמר לו לאו עמד ולמדו שלשתן:
<br/>
<br/>
<br/>
ד. ישב לו והיה בוכה אמר לו מפני מה אתה בוכה אמר לו מפני שאני מבקש ללמוד תורה עמד ולמדו תורה והיה אומר לו ב' הלכות כל ימות השבוע ובשבת היה חוזר עליהן ומדבקן:
<br/>
<br/>
<br/>
ה. עשה שמנה ימים ולא טעם כלום עד שעלה ריח פיו לפני רבן יוחנן והעמידו לפניו ישב לו והיה בוכה אמר לו מפני מה אתה בוכה אמר לו שהעמדתני לפניך כאדם שהוא מעמיד מלפניו מוכה שחין אמר לו בני כשם וכו' מפיך אמר לו בן מי אתה אמ' לו בן הורקנוס אמר לו והרי אתה בן גדולי עולם ולא היית מגיד לי אמר לו חייך אתה סועד אצלי:
<br/>
<br/>
<br/>
ו. אמר לו כבר סעדתי אצל אכסנאי שלי אמר לו ומי הוא האכסנאי שלך אמר לו ר' יהושע בן חנניא ורבי יוסי הכהן שלח ושאל לפני אכסנאי שלו אמר להם אצלכם סעד אליעזר היום אמרו לו לאו והרי יש שמנה ימים שלא טעם כלום ר' יהושע בן חנניא ור' יוסי הכהן הלכו ואמרו לרבן יוחנן בן זכאי הרי יש לו שמנה ימים שלא טעם כלום:
<h2>פרקי דרבי אליעזר פרק ב</h2>
אמרו בניו וכו'
לירושלי' ונדה את בנך אלעזר מנכסיך
ועלה לו לירושלים לנדותו ונמצא שם יום טוב לרבן יוחנן בן זכאי
והיו כל גדולי המדינה סועדים אצלו שהיה מסב למעלה מגדולי ירושלים אמרו עליו על נקדימון בן גוריון שהיו לו מזון שלש סאין קמח לכל אחד ואחד שחיה בירושלים וכשעמדו הסיקרין ושרפו את כל האוצרות מדדו ומצאו שהיה לו מזון ג' שנים לכל אחד ואחד שהיה בירושלים אמרו עליו על בן כלבא שבוע וכו'
בית ארבעה כורין של גנות טחין בזהב אמרו הרי אביו של ר' אליעזר בא אמ' להם עשו לו מקום והושיבו אותו אצלן נתן עיניו בר' אליעזר אמר לו אמור לנו דבר אחד מן התורה אמ' לו אמשול לך משל וכו'
יותר ממה שהוא מכניס כך איני יכול לומר דברי תורה יותר ממה שקבלתי ממך אמ' לו אמשול לך משל למה את דומה למעיין שהוא נובע וכו' ויש בכחו להוציא יתר ממה שאינו נכנס לתוכו כך אתה יכול לומר דברי תורה יתר ממה שקבל משה מסיני וכו'
מתביש הרי אני עומד והולך לי עמד לו רבן יוחנן בן זכאי והלך לו לחוץ והיה ר' אלעזר יושב וכו'
יוצאות כקרנות משה רבינו ואין אדם יודע אם יום ואם לילה בא מאחריו ונשק לו על ראשו וכו'
ויעקב מי יצא מחלציכם אמר הורקנוס אביו למי אמ' כך אמרו לו יצחק ויעקב ואליעזר בנך אמ' להם וכן היה צריך לומר אשריכם אברהם יצחק ויעקב מי יצא מחלציכן אלא אשרי אני מי יצא מחלצי וכו'
ישב ודורש ואביו עמד על רגליו כיון שראה שאביו עומד על רגל נבהל אמ' לו אבא שב לך שאיני יכול לומר דברי תורה ואת עומד על רגליך וכו'
מנכסי ועכשיו שבאתי וראיתי השבח הזה וכו'
במתנה אמ' לו והרי איני שוה כאחד מהם וכו'
ומלואה ואלו כסף בקשתי היה לפניו ליתן לי שנא' לי הכסף ולי הזהב אמר לא בקשתי מהקדוש ברוך הוא אלא שאזכה לתורה בלבד שנ' כל פקודי כל ישרתי כל אורח שקר שנאתי:
<h2>פרקי דרבי אליעזר פרק ג</h2>
ר' אליעזר בן הורקנוס פתח מי ימלל גבורות ה' מי ישמיע כל תהלתו וכי יש לך אדם שיכול למלל כל גבורותיו של הב"ה או להשמיע כל תהלתו אך לא מלאכי השרת יכולין לספר אלא מקצת גבורותיו לדרוש במה שעשה ובמה שעתיד לעשות למען יתרומם שמו בבריותיו שברא מסוף העולם ועד סופו שנ' דור לדור ישבח מעשיך עד שלא היה העולם היה הב"ה הוא בשמו בלבד ועלה במחשבתו לבראות העולם והיה מחריבו את העולם ולא היה עומד משלו למה"ד למלך שרוצה לבנות פלטרין שלו אם אינו מחריבו בארץ יסודותיו ומוצאיו ומובאיו אינו מתחיל לבנות כך הב"ה היה מחריבו לפניו את העולם ולא היה עומד עד שברא את התשובה ז' דברים נבראו קודם שנברא העולם ואלו הן התורה וגיהנם וג"ע וכסא הכבוד וביהמ"ק והתשובה ושמו של משיח התורה מניין שנ' ה' קנני ראשית דרכו קדם מפעליו מאז מאז עד שלא נברא העולם גיהנם מניין שנ' כי ערוך מאתמול תפתה מאתמול עד שלא נברא העולם ג"ע מניין שנ' ויטע ה' אלקים גן בעדן מקדם מקדם עד שלא נברא העולם כסא הכבוד מניין שנ' נכון כסאך מאז מאז עד שלא נברא העולם ביהמ"ק מניין שנ' כסא כבוד מרום מראשון מקום מקדשינו מראשון עד שלא נברא העולם התשובה מניין שנ' בטרם הרים יולדו ותחולל ארץ ותבל וסמיך ליה תשב אנוש עד דכא בטרם עד שלא נברא העולם שמו של משיח מנין שנ' יהי שמו לעולם לפני שמש ינון שמו ינון עד שלא נברא העולם וכתיב אחר אומ' ואתה בית לחם אפרת מקדם עד שלא נברא העולם מיד נתייעץ הב"ה בתורה ששמה תושיה לבראות עולם השיבה ואמרה לו רבון כל העולם אם אין צבא למלך ואם אין מחנה למלך על מה הוא מולך אם אין עם לקלס למלך אי זה הוא כבודו של מלך שמע הב"ה ועכב עליו ואמרה תורה בי נתייעץ הב"ה לבריאת העולם שנ' לי עצה ותושיה אני בינה לי גבורה מכאן אמרו כל מלכות שאין לה יועצים אין מלכותה מלכות ממי אנו למדים ממלכות בית דוד היה לו יועצים שנ' ויהונתן דוד דוד יועץ איש מבין וסופר הוא ולמלכות בית דוד הי' לו יועצים על שאר בני אדם על כמה וכמה שהיא טובה להם ושומע לעצה חכם ואומר ותשועה ברוב יועץ שמנה דברים נבראו ביום ראשון ואלו הן שמים וארץ ואור וחשך ותהו ובהו ורוח ומים שנ' ורוח אלקים מרחפת על פני המים שמים מאי זה מקום נבראו מאור לבושו שהוא לבוש לקח ופרש כשמלה והיו מותחין והולכין עד שאמ' להן די ונקרא אל שדי מי שאומ' לעולם די שמאיר לבושו שנ' עוטה אור כשלמה הארץ מאי זה מקום נבראת משלג שתחת כסא כבודו לקח וזרק על המים ונקפאו המים ונעשו אפר ארץ שנ' כי לשלג אמר הוי ארץ קורקוס השמים במי אוקינוס הם אחוזים שמימי אוקיאנוס עומדין בין קצות השמים ובין קצות הארץ וקצות השמים על מימי אוקיאנוס הן פרוסין שנ' המקרה במים עליותיו תוכן של שמים כקופתא הוא עולה למעלה כאהל כקופתא דנדה שהיא פרוסה כאהל וקצותה למטה ותוכה למעלה ובני אדם יושבין בתוכה רגליהן עומדין בארץ וכלם בתוך האהל כך הן השמים קצתן למטה ותוכן למעלה וכל הבריות יושבים תחתיהן כאהל שנ' וימתחם באהל לשבת ארבע רוחות נבראו בעולם רוח פנת המערב רוח פנת הצפון רוח פנת המזרח רוח פנת דרום רוח פנת המזרח משם יוצא האור לכל העולם רוח פנת הדרום משם טללי ברכה וגשמי ברכה יוצאין לעולם רוח פנת המערב אוצרות שלג ואוצרות ברד וקור וחום וגשמים יוצאין לעולם רוח פנת צפון משם החשך יצא לעולם רוח צפון בראו ולא גמרו שאמ' כל מי שהוא אומ' שהוא אלוה יבא ויגמור את הפנה הזאת וידעו שהוא אלוה ושם הוא מדור למזיקין ולזוועות והרוחות והשדים והברקים והרעמים ומשם רעה יוצאה לעולם שנ' מצפון תפתח הרעה על כל יושבי הארץ בעשרה מאמרות נברא העולם ובשלשה כללו שנ' ה' בחכמה יסד ארץ כונן שמים בתבונה בדעתו תהומות נבקעו ובשלשתן עושה שנ' וימלא אותו רוח אלקים בחכמה ובתבונה ובדעת ובשלשתן נעשה ביהמ"ק שנ' בן אשה אלמנה הוא ממטה נפתלי ואביו איש צור חורש נחשת וברא וימלא את החכמה ואת התבונה ואת הדעת ובשלשתן עתיד להבנות שנ' בחכמה יבנה בית ובתבונה יתכונן ובדעת חרדים ימלאו הון יקר ונעים ושלשתן עתיד הב"ה ליתן שלש מתנות טובות לישר' שנ' ונחה עליו רוח ה' רוח חכמה ובינה רוח עצה וגבורה רוח דעת ויראת ה':
<h2>פרקי דרבי אליעזר פרק ד</h2>
בשני ברא הב"ה את הרקיע והמלאכים ואשו של בשר ודם ואש של גיהנם והלא שמים וארץ נבראו ביום הראשון שנ' בראשית ברא אלקים את השמים ואת הארץ ואי זהו רקיע שנברא ביום שני ר' אליעזר אומ' הרקיע שעל ראשי החיות ארבע שנ' ודמות על ראשי החיה רקיע כעין הקרח הנורא מה הוא כעין הקרח הנורא כאבנים טובות ומרגליות והוא מאיר על כל השמים כנר שהוא מאיר על כל הבית וכשמש שהוא מאיר בגבורתו בצהרים שנ' ונהורא עמיה שרי וכמהו הן צדיקים עתידים להאיר לעתיד לבוא שנ' והמשכילים יזהירו כזוהר הרקיע ואלולי הוא הרקיע היה העולם נבלע מן המים שלמעלה ממנו מים ולמטה ממנו מים והוא המבדיל בין מים למים שנ' ויאמר אלקים יהי רקיע בתוך המים והוא מבדיל בין מים עליונים למים תחתונים המלאכים שנבראו ביום השני כשהן נשלחין בדברו הן נעשין רוחות שנ' עושה מלאכיו רוחות וכשהן משרתין לפניו נעשין אש שנ' משרתיו אש לוהט ד' כתות של מלאכי השרת מהלכין ומשרתין לפני הב"ה מחנה ראשונה של ימינו מיכאל מחנה שנייה של שמאלו גבריאל מחנה שלישית מלפניו אוריאל מחנה רביעית של אחריו רפאל ושכינתו באמצע והוא יושב על כסא רם ונשא וכסא גבוה ותלוי למעלה באויר ומראה כבודו כעין החשמל ועטרת תגא בראשו וכתר שם המפורש במצחו חציו אש וחציו ברד מימינו חיים ומשמאלו מות ושבט של אש ופרוכת לפניו פרושה ועיניו משוטטות בכל הארץ ושבעה מלכים שנבראו תחלה משרתין לפניו לפני לפנים מן הפרוכת והדום רגליו באש וברד ואש מתלקחת סביבות כסאו וצדק ומשפט מכון כסאו ודמות כסאו כענין ספור של ארבע רגלים וארבע חיות קדש קבועות בו על כל רגל ורגל ארבע פנים וארבע כנפים לאחד מהן שנ' וארבעה פנים לאחת והם הם הכרובים כשהוא מדבר פני המזרח מדבר מבין שני הכרובים פני אדם וכשהוא מדבר פני הדרום מדבר מבין שני הכרובים פני השור וכשהוא מדבר פני הצפון מדבר מבין שני הכרובים פני הנשר ולעומתם האופנים וגלגלי מרכבה וכשהוא משקיף על הארץ מרכבותיו על האופנים ומקול זעקת גלגלי המרכבה ברקים ורעמים יוצאין לעולם וכשהוא שר בשמים רוכב על עב קל וכשהוא ממהר דואה על כנפי רוח שנ' וירכב על כרוב ויעוף וירא על כנפי רוח והחיות עומדות אצל כסא כבודו ואינן יודעות מקום כבודו והחיות עומדות באימה ברתת בזיע ומזיעות פניהם נהר אש מושך ויוצא לפניו שנ' נהר דינור ונפק מן קדמוהי וכנפי גליזור המלאך עומד אצל החיות שלא יאכל אש אוכלה אשן של מלאכים ושני שרפים עומדים אחד מימינו ואחד משמאלו שש כנפים שש כנפים לכל אחד ואחד בשתים מכסים פניהם שלא יביטו פני השכינה ובשתים מכסים רגליהם שלא יראו לפני השכינה לשכוח עמידת רגל העגל ובשתים מעופפין ומקלסין ומעריצין ומקדישין זה עונה וזה קורא וזה עונה ואומר קדוש קדוש קדוש ה' צבאות והחיות עומדות אצל כסא כבודו ואינן יודעות מקום כבודו ועונות ואומרות בכ"מ שכבודו שם ברוך כבוד ה' ממקומו וישראל שהם גוי אחד בארץ מיחדים שמו הגדול בכל יום ואומ' שמע ישראל ה' אלקינו ה' אחד והוא משיב לעמו ואומ' אני ה' אלקיכם המציל אתכם מכל צרה:
<br/>
<br/>
<br/>
בשלישי היתה כל הארץ כבקעה והיו המים מכסים על פני הארץ וכשיצא הדבר מפי הגבורה יקוו המים על מקצות הארץ הרים וגבעות ונתפזרו על פני כל הארץ ונעשים עמקים עמקים ועלה תוכו של ארץ ונתגלגלו המים ונקוו המים לעמקים שנ' ולמקוה המים קרא ימים מיד נתגאו המים ועלו לכסות הארץ כבתחלה עד שגער בם הב"ה וכנסם ונתנם תחת כפות רגליו ומדדן בשעלו שלא לפחות ושלא להוסיף ועשה חול גדר לים כאדם שהוא עושה לכרמו וכשהן עולין ורואין את החול לפניהם חוזרין לאחוריהן שנ' האותי לא תיראו נאם ה' וכו' עד שלא נקוו המים נבראו תהומות ואלו הן תהומות אלו שמתחת לארץ שהארץ על פני המים הוא מרוקעת כאניה שהיא צפה על פני המים שנ' לרוקע הארץ על המים ופתח פתח בגן עדן שממנה נטעו על פני כל הארץ כל מין עץ אילן עושין פרי למינו וכל מין עשב ודשא מהן ובהן זרעו שנ' אשר זרעו בו על הארץ וערך השלחן לבריות עד שלא נבראו שנ' תערוך לפני שלחן וכו' כל המעינות עולין מן התהומות להשקות את הבריות ר' יהושע אומ' עסה של ארץ ישראל מהלך ששים שנה ותהום אחר שהוא אצל גיהנם נובע מים ומוציא מים תענוג לבני אדם ר' יהודה אומ' פעם אחת בכל חדש סילתיות עולין מן התהומות להשקות פני כל הארץ שנ' ואד יעלה מן הארץ והשקה פני האדמה ר' יהודה אומר העבים משמיעין את קול צנורותיהן לימים והימים משמיעין את קול צנורותיהן לתהומות ותהום אל תהום קורא לקול צנוריך והעבים שואבים מים מן התהומות שנ' מעלה נשיאים ובכל מקום שיפקוד להם המלך שם הן מגשימין ומיד הארץ מעוברת וצמחה כאשה אלמנה שהיא מעוברת מזנות אבל כי רצה הב"ה לברך צמחה של ארץ וליתן צדה של בריות פותח אוצר הטוב שבגשמים וממטיר על הארץ שהן מים זכרים ופרים ומיד הארץ מעוברת וצמחה צמח של ברכה שנ' יפתח ה' לך את אוצרו הטוב את השמים:
<h2>פרקי דרבי אליעזר פרק ה</h2>
ברביעי חבר שני מאורות ולא זה גדול מזה שוין בגובהן ובתארן ובאורן שנ' ויעש אלקים את שני המאורות נכנס תחרות ביניהן זה אומ' לזה אני גדול ממך וזה אומ' לזה אני גדול ממך מה עשה הב"ה ליתן שלום ביניהם הגדיל אחד והקטין האחר שנ' את המאור הגדול לממשלת ביום ואת המאור הקטן לממשלת בלילה כל הכוכבים משרתים לשבעה ככבים של שעות ואלה שמותן חמה נוגה ככב לבנה שבתאי צדק מאדים וסימן שמושן כצנ"ש חל"ם בלילות חל"ם כצנ"ש בימים כל"ש צמח"ן בשעות של לילות חנכ"ל שצ"ם בשעות של ימים ביום ראשון ככב חמה ביום השני צדק לבנה ביום השלישי נגה מאדים ביום הרביעי שבתאי ככב ביום החמישי חמה צדק ביום הששי לבנה נגה ביום השביעי מאדים שבתאי וכולן משרתים לשנים עשר מזלות שהם כנגד שנים עשר חדשים כל המזלות משרתים את ימות החמה וימות חדש החמה שלשים יום ועשרים שעות ומחצה וכל מזל ומזל משרת את יום חדש החמה שני ימים ומחצה שני מזלות לחמשה ימים השר המתחיל בראש חדש החמה הוא השר המשלים בסוף חדש החמה הפותח הוא הסוגר מחזור הגדול של חמה שמנה ועשרים שנה ויש בו שבעה מחזורים קטנים יש בו מד' די שנים וחשבון ימות שנת החמה שס"ה יום ורביע יום תקופות שנת החמה ד' וכל תקופה צ"א יום ושבעה שעות ומחצה ויש מהם צ"ב יום ראשונה של מחזור א"ג שנה שניה כ"ב שנה שלישית נא"ר רביעית ר"ד ארבעה ראשי תקופות לארבעה ראשי חדשים של ניסן נכנסת תחלת הלילה וחצי הלילה תחלת היום וחצי היום ושאר התקופות ז"א גי"א ומ"ח טר"א תקופה הראשונה של ניסן נכנסת בראש שבתאי תקופת תמוז בחצי שתבאי תקופת תשרי נכנסת בראש שעת צדק תקופת טבת בחציו של צדק וכן כל שאר התקופות בראשון של שעות ובחציין של שעות מחזור הראשון נכנס בראש שעת שבתאי שצמח"ן כ"ל מחזור השני נכנס בשעה שלפניו בראש שעת צדק מחזור השלישי נכנס בראש שעת מאדים מחזור הרביעי נכנס בראש שעת חמה מחזור החמישי נכנס בראש שעת נוגה מחזור הששי נכנס בראש שעת כוכב מחזור השביעי נכנס בראש שעת לבנה סוף שבעה שעות בסוף שבעה מחזורות בסוף ל"ה ימים של מחזור הגדול של שמנה ועשרים שנה חוזרות חלילה לתחלת ליל רביעי ולשעת שבתאי בשעת שנברא ובשס"ו החמה עולה ויורד קפ"ג עולה ברוח מזרחית וקפ"ג יורד ברוח מערבית כנגד שס"ו ימות שנת החמה ובשס"ו החלונות יוצאות ונכנס במזרח צ' בקרן דרומי צ"א בקרן צפונית וחלון אחד באמצע ושמו נוגה תקופת תשרי מתחיל מחלון נוגה והולך וסובב בקרן דרומית חלון אחד עד שהוא מגיע לחלון בילגה תקופת טבת מתחיל מחלון בילגה הולך וסובב וחוזר לאחוריו חלון אחר חלון עד שמגיע לחלון תעלומה שבו האויר יוצא שנ' ותעלומה יוציא אור תקופת ניסן מתחיל מחלון תעלומה והולך וסובב בקרן צפונית חלון אחר חלון עד שהוא מגיע לחלון נועמן תקופת תמוז מתחיל מחלון נועמן והולך וסובב וחוזר לאחוריו חלון אחר חלון עד שהוא מגיע לחלון חדר שבו הרוח סופה יוצאה שנ' מן החדר תבא סופה וכו' כאילו שבמזרח היה יוצא וכנגדן במערב הוא נכנס והשכינה לעולם במערב ונכנס ומשתחוה לפני מלך מלכי המלכים הקב"ה ואומ' רבון העולמים עשיתי ככל אשר צויתיני החלון שבאמצע הרקיע שמו מזרים ואינו יוצא ונכנס בו אלא פעם אחת של מחזור גדול שבו יוצא ביום שנברא בלילה במערב החמה בתקופת תשרי ובתקופת טבת סובב בקרן דרומית ובמימי אוקיאנוס בין קצוות השמים לקצות הארץ שוקע שהלילה גדולה והדרך גדולה עד שהוא מגיע לחלון שבמזרח לחלון שהוא רוצה לצאת בו כולל במערב החמה בתקופת תשרי ניסן ותמוז סובב בקרן צפונית ובין מימי אוקיאנוס בין לקצות השמים לקצות הארץ שהלילה קצורה והדרך קצור עד שהוא מגיע לחלון שבמזרח לחלון שהוא רוצה לצאת בו שנ' הולך אל דרום וסובב אל צפון הולך אל דרום בתקופ' תשרי ובתקופת טבת וסובב אל צפון בתקופת ניסן ובתקופת תמוז סובב ששה חדשים בקרן דרומית ששה חדשים בקרן צפונית ועל סבבותיו לחלון שבמזרח שב הרוח החמה שלש אותיות של השם כתוב על לבו והמלאכים מנהגין אותו אלו שמנהגין אותן ביום אין מנהגין אותו בלילה ואלו שמנהגין אותו בלילה אין מנהגין אותו ביום והחמה רוכב במרכבה ועולה מעוטר כחתן שנ' והוא כחתן יוצא מחופתו החמה קרנותיו ופניו המביטות למטה של אש וקרנותיו ופניו המביטות למעלה של ברד ואילולי הברד שהוא מכבה שלהבותיו של אש היה העולם נבער באור שנ' ואין נסתר מחמתו ובחורף הופך את פניו של מעלה למטה ואילולי האש שהוא מחמם פניו של ברד לא היה העולם יכול לעמוד מפני הקור שנ' לפני קרתו מי יעמוד הן כל אלה קצות דרכיו של חמה:
<h2>פרקי דרבי אליעזר פרק ו</h2>
רבן יוחנן בן זכאי ורבן גמליאל ור' ישמעאל ור' אלעזר בן ערך ור' אליעזר בן הורקנוס ור' עקיבה היו דורשין על מולד הלבנה וכולם אמרו דבר אחד אמ' הב"ה נבראו שמים למכון כסא כבודו שנ' בדבר ה' שמים נעשו אבל בצבא יגיעה הרבה יגע מה עשה הב"ה נפח באפיו נשמת רוח חיים ונבראו כל צבא השמים שנ' וברוח פיו כל צבאם כל הככבים והמזלות נבראו בתחלת ליל רביעי ולא קדם זה לזה אלא ב' ידות שעה לפיכך כל מעשה החמה במתינות וכל מעשה הלבנה בזריזות כל מה שהחמה מהלכת י"ג יום וחומש כל ימות השנה הלבנה מהלכת כ"ח ימים כל הימים משרתים לראש מולד לבנה ולאחריהן למפרע תחלת ליל רביעי ראש מולד לבנה בשעת שבתאי וסימן שנ"ץ כמל"ח ולאחר שלש שנים של מחזור הקטן יום שלאחריו תחלת ליל שלישי ראש מולד לבנה בשעת נוגה ולאחר שלש שנים של מחזור הקטן יום של אחריו תחלת ליל שבת ראש מולד לבנה בשעת מאדים ולאחר שלש שנים של מחזור הקטן יום של אחריו תחלת ליל ששי ראש מולד של לבנה בשעת לבנה ולאחר שלש שנים של מחזור קטן יום של אחריו תחלת ליל חמישי ראש מולד לבנה בשעת שבתאי בשעה שנברא מחזור הגדול של לבנה כ"א שנה וז' מחזורים קטנים יש בו מג' ג' שנים וחשבון ימות חדש לבנה כ"ט ימים וחצי וב' ידות שעה וע"ג חלקים וכל מזל ומזל משרת את ימות חדש הלבנה שני ימים ושמנה שעות שלש מזלות לשבעה ימים השר המתחיל בראש חדש לבנה הוא השר המשלים בסוף חדש לבנה הלבנה מתחדשת בכל מולד אחת בלילה אחת ביום וזה האות שלהם ויהי ערב ויהי בקר בין ראש מולד לראש הבאה ארבעה ימים שמנה שעות ותתע"ו חלקים מחזור קטן למחזור הקטן שלשה עשר יום ושני אלפים ותרי"ט חלקים בזמן שהחמה מהלכת בקרן דרומית הלבנה מהלכת בקרן צפונית ובזמן שהחמה מהלכת בקרן צפונית הלבנה מהלכת בקרן דרומית וכל השעות משרתים לראש מולד לבנה לאחריהם למפרע של"ך נחמ"ץ בשעה ראשונה תחלת ליל רביעי ראש מולד לבנה בשעת שבתאי ובשעה השנייה ראש מולד לבנה בשעת לבנה ובשנה השלישית בשעה של אחריה ראש מולד לבנה בשעת כוכב ובשנה הרביעי ראש מולד לבנה בשעת נוגה ובשנה החמישית בשעה של אחריה ראש מולד לבנה בשעת חמה ובשנה הששית ראש מולד לבנה בשעת מאדים ובשנה השביעית בשעה של אחריה ראש מולד לבנה בשעת צדק בשעה של אחריה ושנה השלישית והחמישית כהשביעית וכן עד שלשה פעמים השעות הללו משרתות לראש מולד לבנה לאחריה עד אחד ועשרים שנה של מחזור כל המזלות משרתים ללבנה בלילה מארבע פנות העולם שלשה בצפון ושלשה בדרום ושלשה במזרח ושלשה במערב וכל השעות משרתות ללבנה בלילה מארבע פנות העולם שנים בדרום ושנים בצפון ושנים במזרח ושנים במערב ובשעה שהוא מתחיל לשרת בדרום גומר במערב וכן לכל סביבותיו כל מאורי אור הגדולים נתונים בדרום חוץ מן העולם שהיא נתונה בצפון והמזיקין המהלכים בקרקע והמלאכים שנפלו ממקום קדושתן מן השמים עולין לשמוע דבר אחד מאחורי הפרגוד ומתררפין בשבט של ראש וחוזרין למקומן עשרה ימים וכ"א שעות ור"ד חלקים יתרים ימות החמה מימות הלבנה והעבור נכנס להשוות ימות שנת החמה עם ימות שנת הלבנה והחמה והלבנה מתחילין מראש חדש ניסן החמה מהלך לפניו בתקופותיו וטלה מתחיל מלפניו ביום וכל המזלות משרתין אחריו כדרכיו והלבנה מהלכת מאחריה וטלה מתחיל לפניו לשרת בלילה וכל המזלות משרתין אחריו כדרכן עד שנת מחזור הקטן עד שנת העבור בא העבור דוחה לראש מולד לבנה ועומד בראש חדש שבט וכן י"ב עבורים החמה והלבנה שוים בתחלת ליל רביעי ובשעת שבתאי בשעת שנבראו אין בין מולד למולד אלא שלשים יום ושש שעות וב' ידות שעה וע"ג חלקים אין הלבנה חסרה מן הרקיע אלא כהריפת עין אפילו יש בה כמלוא החוט סובבת במזרח ובמערב אין כח בעין לראות הלבנה עד שמנה שעות גדולים שהם שני שעות בכל שעה ושעה בין ראש מולד לבנה בין סוף מולד לבנה וחשבון ימות שנת הלבנה שנ"ד ימים ושליש יום ותתע"ו חלקים וכל השעות של חדש לבנה תש"ח שעות ושני ידות שעה וכל השעות של שנה שמנה אלפים ותק"ד שעות ותתע"ו חלקים וכל המזלות משרתים למולד הלבנה ולתולדות בני אדם ועליהם העולם עומד וכל מי שהוא חכם ומבין הוא מבין מולד לבנה ותולדות בני אדם ועליהם הכתוב אומר והיו לאותות אותות אלו השעות הללו לא ימושו משרתים לחמה ביום וללבנה בלילה בשלשה מחזורות של חמה ובארבעה מחזורות של לבנה פ"ד שנה שהיא שעה אחת של הב"ה באים החמה והלבנה שוים בתחלת ליל רביעי ובשעת שבתאי בשעה שנבראו ובשעה ששלהבת לבנה מגעת לחמה ביום במעלות ששים עובר בתוכה ומכהה את אורו ר' נהוראי אומ' גזירת מלך הוא כשישראל חוטאין ואינן מעברין את השנה כראוי הב"ה עושה ברחמיו ומכהה את החמה ושולח רוגזו על אומות העולם שנ' כה אמר ה' אל דרך הגוים לא תלמדו ומאותות השמים אל תחתו כשם שאין אור הלבנה מושל באור החמה ולא אור החמה מושל באור הלבנה בלילה כד אינון מושלים לא מנין הלבנה ביום ולא מנין החמה בלילה ולא ישיגו גבול רעהו מדור הלבנה בין ענן לערפל עשויות שני קערות כפויות זו על זו וכשהיה מולד לבנה אלו שני עננים הופכים ברוח מזרחית והוא יוצא מבין שניהם כמין שפוד בלילה הראשון מדה אחת בלילה השנית מדה שנית וכן עד חציו של חדש שהוא מתגלה כלן ומחציו של חדש אותם שני עננים הופכין את פניהם ברוח מערבית פונה לבנה שהוא יוצא בו מתחלת מתחיל ונכנס ומתכסה בו שניהם בלילה הראשון מדה אחת בשנית מדה שנית וכן עד סוף החדש עד שהוא מתכסה כלו ומנין שהוא נתון בו בין שני עננים שנ' בשומי ענן לבושו וערפל חתולתו ומנין שהוא מתכסה כולו שנ' תקעו בחדש שופר בכסא ליום חגנו בכסא ביום שמתכסה כלו תקעו בחדש שופר:
<h2>פרקי דרבי אליעזר פרק ז</h2>
בשמנה ועשרים באלול נבראו חמה ולבנה ומניין שנים וחדשים וימים ולילות וקצים ותקופות ומחזורות ועבורים היו לפני הב"ה והיה מעבר את השנה ואח"כ מסרם לאדם הראשון בגן עדן שנ' זה ספר תולדות אדם מנין עולין בו תולדות בני אדם וחוה מסר לחנוך ונכנס תוך העבור ועבר את השנה שנ' עוד כל ימי הארץ זרע וקציר זרע זו תקופת תשרי קציר זו תקופת ניסן קור זו תקופת טבת חום זו תקופת תמוז קיץ בעתו וחורף בעתו מנין החמה ביום ומנין הלבנה בלילה לא ישבותו ונח מסר לשם ונכנס בסוד העבור ועבר את השנה ונקרא כהן שנ' ומלכי צדק מלך שלם וכי שם בן נח כהן היה אלא שהיה בכור והיה משרת לאלהיו ביום ובלילה לפי' נקרא כהן שנ' נשבע ה' ולא ינחם אתה כהן ומנין שמסר שם לאברהם שנ' על דברתי מלכי צדק ואברהם מסר ליצחק ונכנס בסוד העבור ועבר את השנה לאחר מיתתו של אברהם אבינו שנ' ויהי אחרי מות אברהם ויברך אלהים את יצחק בנוע"ישנכנס בסוד העבור ועבר את השנה וברכו ברכת עולם ונתן ליעקב את כל הברכות ומסר לו סוד העבור וכשיצא יעקב לחוצה לארץ בקש לעבר את השנה בחוצה לארץ הרי יצחק עבר את השנה שנ' וירא אלהים אל יעקב עוד בבאו מפדן ארם וכו' למה עוד אלא שפעם ראשונה נגלה עליו ומנעו מלעבר את השנה בחוצה לארץ וכשבא לארץ אמ' לו הב"ה יעקב קום עבר את השנה שנ' וירא אלהים אל יעקב עוד על ידי שנכנס בו סוד העבור וברכו ברכת עולם ויעקב מסר ליוסף ולאחיו סוד העבור והיו מעברין את השנה בארץ מת יוסף ואחיו ונתמעטו העבורים מישראל במצרים שנ' וימת יוסף וכל אחיו וכל הדור ההוא וכשם שנתמעטו העבורים מישראל בארץ מצרים כך הם עתידים להתמעט בסוף מלכות רביעית שנ' ויאמר ה' אל משה ואל אהרן בארץ מצרים לאמר מהו לאמר אמור להם עד עכשו היה לי סוד העבור מכאן ואילך שלהן הוא לעבר את השנה בארץ גלו לבבל והיו מעברין את השנהע"יהנשאר בארץ שגלוי כלם ולא נשאר אחד מהם בארץ היו מעברין את השנה בבבל עלה עזרא וכל הקהל עמו ובקש יחזקאל לעבר את השנה בחוצה לארץ אמ' לו הב"ה יחזקאל אין לך רשות לעבר את השנה בחוצה לארץ הרי ישראל אחיך יעברו את השנה בארץ מכאן אמרו צדיקים וחכמים בחוצה לארץ ורועה צאן ובקר בארץ אפי' נביאים בחוצה לארץ והדיוטות שהן בארץ שנ' בן אדם בית ישראל יושבים על אדמתם שלהם היא לעבר את השנה על שלשה דברים מעברין את השנה על האלנות ועל העשבים ועל התקופה הגיעו שנים ולא הגיע אחד מהן אין מעברין את השנה לא על האילנות ולא על העשבים הגיע אחד מהן ולא הגיעו שנים מעברין את השנה על התקופה אם נכנסת תקופת טבת מעשרים יום של חדש ולמעלה מעברין את השנה מחזור העבור י"ט שנה וז' מחזורין קטנים יש בו מהן מג' מהן מב' שלש של שתים שלש של שלש גו"ח י"א י"ד י"ז י"ט שתים משלשה בשלשה מעברין את השנה ר' אליעזר אומ' בעשרה שנ' אלהים נצב בעדת אל ואם נתמעטו מעשרה לפי שהן מועטין מביאין ספר תורה לפניהם ונעשין גורן עגולה ויושבין הגדול לפי גדלו והקטן לפי קטנו ונותנין את פניהם למטה בארץ ועומדין ופורשין את כפיהן לפני אביהן שבשמים וראש ישיבה מזכיר את השם ושומעין בת קול בלשון הזה וידבר ה' אל משה לאמר ואם מעון הדור אין שומעין מאומה כביכול אינו יכול לשכון כבודו ושכינתו ביניהם ואשריהן העומדין במקום ההוא בשעה ההיא שנ' אשרי העם יודעי תרועה ה' באור פניך יהלכון באור פניך פניו של הב"ה הן מהלכין בראש חדש ניסן נגלה הב"ה על משה ועל אהרן בארץ והיה שנת חמש עשרה שנה של מחזור הגדול של לבנה ושנת שש עשרה שנה של מחזור העבור מכאן ואילך המנה יהיה לכם:
<h2>פרקי דרבי אליעזר פרק ח</h2>
בחמישי השריץ מן המים כל מין עוף כנף זכרים ונקבות טהורים וטמאים ובשני סימנים מטהרין בזיפאק ובקרקבן נקלף ר' אליעזר אומ' אף באצבע יתירה ושני מיני עופות נבראו ונבחרו לקרבן עולה ואלו הן תור ובני יונה והשריץ מן המים כל מין דגים זכרים ונקבות טהורים וטמאים ובשני סימנין הן מטהרין בסנפיר וקשקשת ואם אין להן הן טמאין בחמישי השריץ מן המים כל מין חגבים זכרים ונקבות טהורים וטמאים בשני סימנים הם מטהרים בכרעים ארוכים שהם מקפצין על הארץ ובכנפים שהם מכסין כל הגוף הן מטהרין ואלו ששרצו מן המים דגים וחגבים בלא שחיטה העוף אינו נאכל אלא בשחיטה אבל אלו שנבראו מן המים אין דמן טעון לכסות בעפר ואלו שנבראו מן הארץ דמן לשפוך כמים ר' אליעזר אומ' לא על המים בלבד אמ' ישרצו המים אלא על האומות שנמשלו כמים שנ' הוי המון עמים רבים כהמות הים ימים יהמיון וכו' וכשם ששרצו המים ביום החמישי כך עתידין אומות העולם להשריץ בעולם החמישי ונלחמו אלו עם אלו להשחית שנ' וכתתו גוי בגוי ועיר בעיר ומה כתוב אחריו ישועת ישראל שנ' ואתם חזקו ואל ירפו ידיכם כל הנהרות המהלכים על הארץ הם ברוכין כשהם מהלכין על הארץ וטובים ומתוקים ויש מהן הנאה לעולם ירדו לים הם רעים ונארים ומרורים ואין בהם הנאה לעולם ולמה הם דומים לישראל כשישראל בטוחים בצל יוצרם ועושים רצונו של הב"ה הם ברוכים וטובים ומתוקים ויש מהם הנאה לעולם ובשבילן העולם עומד אנשים מישראל שסרן מאחרי יוצרם ובטחו בחקות הגוים הם רעים ונארים ומרודין ואין בהם הנאה לעולם וכשם שבנימי הנהרות מאכל מיני הים כך הם מאכל לאשה של גהנם וכל הגשמים היורדים בים זרע הם לכל אשר בהם ומהם הדגים נזונים בחמישי נהפכו המים במצרים לדם בחמישי יצאו אבותינו ממצרים בו ביום עמדו מימי הירדן מפני ארון ברית העולם בו ביום סתר חזקייהו את המעיינות שהיו בירושלם שנ' הוא חזקיהו אשר סתם מי גיחון העליון בחמישי השריץ מן המים לויתן ונחש בריח ומדורו במים התחתונים ובין סנפיריותיו הבריח התיכון של ארץ עומד וכל התנינים הגדולים שבים מזונות של לויתן ובכל יום ויום הוא פותח את פיו והתנין הגדול שבא יומו פורח ונוס ונכנס לתוך פיו של לויתן והתנין הגדול שבא יומו הב"ה משחק בו שנ' לויתן זה יצרת לשחק בו ר' מנא אומ' אלו שנבראו מן הארץ פרים ורבים בארץ ואלו ששרצו מן המים פרים ורבים במים חוץ מן כל עוף כנף שברייתו מן המים ופרה ורבה בארץ שנ' והעוף יירב בארץ ואלו ששרצו מן המים פרים ורבים בביצים ואלו שנבראו מן הארץ פרים ורבים בולד:
<h2>פרקי דרבי אליעזר פרק ט</h2>
בחמישי ברח יונה מפני אלהיו ולמה ברח מפני שפעם אחת שלחו להשיב את גבול ישראל ועמדו דבריו שנ' הוא השיב את גבול ישראל פעם שנייה שלחו לירושלם להחריבה ועשה הב"ה כרוב רחמיו וניחם על הרעה ולא חרבה והיו קוראין אותו נביא שקר פעם שלישית שלחו על נינוה להחריבה דן דין יונה בינו לבין עצמו ואמ' יודע אני שהגוים קריבי תשובה הן עכשו הן עושין תשובה והב"ה שולח רוגזו על ישראל ולא עוד אלא די שישראל קורין אותי נביא שקר אלא אף אומות העולם הרי אני בורח מלפניו למקום שלא נראה כבודו שם אם אעלה לשמים נאמר על השמים כבודו ועל הארץ מלא כל הארץ כבודו הרי אני בורח מלפניו שלא נראה כבודו שם ירד לו יונה אל יפו ולא מצא מרכב אניה לירד בה והאניה שירד בה יונה היתה רחוקה מיפו מהלך ב' ימים לנסות את יונה מה עשה הב"ה הביא עליה סער גדול' והחזירה אל יפו וראה יונה ושמח לבו ואמר עכשו אני יודע שדרכי מיושרת לפני אמ' להם אבוא עמכם באניה אמרו לו הרי אנו הולכים לאיי ים תרשישה אמ' להם אבוא עמכם ודרך כל אניות כשאדם יוצא מהן הוא נותן שכר ויונה בשמחת לבו הקדים ונתן שכר שנ' ויקם יונה לברוח תרשישה מלפני ה' פרשו מהלך יום אחד ובא עליהם סער גדול בים מימינם ומשמאלם ושאר כל האניות עוברות ושבות בשלום בשתיקת הים והאניה שירד בה יונה היתה בצרה גדולה וחשבה להשבר שנ' וה' הטיל רוח גדולה אל הים ר' חנינא אומ' משבעים לשונות היו באניה וכל אחד ואחד היו אלהיו בידו ואומ' והיה האלהים אשר יענה ויציל אותנו מן הצרה הזאת הוא האלהים ועמדו וקראו בשם ה' אלהיו ולא הועילו מאומה יונה בצרת נפשו נרדם וישן לו בא אליו רב החובל אמר לו הרי אנו עומדין בין מות לחיים ואתה נרדם וישן מאי זה עם אתה אמר להם עברי אנכי אמרו לו והלא שמענו שאלהי העברים גדול קום קרא אל אלהיך אולי יעשה לנו ככל פלאותיו כמו שעשה לכם בים סוף אמ' להם בשבילי באה לכם הצרה הזאת עליכם שאוני והטילוני אל הים וישתוק הים מעליכם ר' שמעון אומ' לא קבלו האנשים עליהם להשליך יונה לים והפילו גורלות עליהם ונפל הגורל על יונה מה עשו נטלו כל הכלים אשר באניה והשליכו אותם לים להקל מעליהם ולא הועילו מאומה בקשו לחזור ליבשה ולא יכלו מה עשו נטלו את יונה ועמדו על גבי הספינה ואמרו אלהי עולם ה' אל תתן עלינו דם נקי שאין אנו יודעין מה טיבו של איש זה הוא אומ' בפיו בשבילו באה הצרה הזאת עלינו הטילו אותו עד ארכובותיו ועמד הים מזעפו לקחו אותו אצלן והים היה הולך וסוער עליהם הטילו אותו עד צוארו ועמד הים מזעפו לקחו אותו אצלן והים הולך וסוער עליהם עד שהטילוהו כלו לים ומיד שתק הים מזעפו שנ' וישאו את יונה ויטילוהו אל הים וימן ה' דג גדול לבלוע את יונה ר' טרפון אומ' ממונה היה מששת ימי בראשית לבלוע את יונה שנ' וימן ה' דג גדול ונכנס לתוך פיו כאדם שנכנס בבית הכנסת גדולה ועמד והיו שתי עיניו של דג כחלונות אמפומיות מאירות ליונה ר' מאיר אומ' מרגלית אחת היתה תלויה במעיו של דג והיתה מאירה ליונה כשמש הזה שהוא מאיר בגבורתו בצהרים והיה רואה יונה כל מה שבים ובתהומות שנ' אור זרוע לצדיק אמ' לו הדג ליונה אין אתה יודע שבא יומי להאכל לתוך פיו של לויתן אמ' לו הוליכני אצלו ואני מציל אותך ואת נפשי מפיו והוליכו אצל לוייתן אמ' לו לוייתן בשבילך ירדתי לראות את מדורך בים ולא עוד אלא שאני מוכן לירד וליתן חבל בלשונך ולעלות אותך לסעודה גדולה של צדיקים הראהו חותמו של אברהם הביט לברית וראה לויתן יונה וברח מלפניו יונה מהלך שני ימים אמ' לו הרי הצלתיך מפיו של לוייתן הראני מה שבים ובתהומות והראהו נהר גדול של מימי אוקיאנוס שנ' ונהר יסובבני והראהו שבילי ים סוף שעברו ישראל בתוכם שנ' סוף חבוש לראשי וראהו מקום שנשברי הים וגליו יוצאין שנ' כל משבריך וגליך עלי עברו והראהו עמודי ארץ במכונה שנ' הארץ בריחיה בעדי לעולם והראהו שאול תחתית שנ' ותעל משחת חיי והראהו גיהנם שנ' מבטן שאול שועתי והראהו תחת היכל ה' שנ' לקצבי הרים ירדתי מכאן אנו למדים שירושלם על שבעה הרים היא עומדת וראה שם אבן שתיה קבועה בתהומות וראה שם בני קרח עומדין ומתפללין עליה אמרו לו ליונה הרי אתה עומד תחת היכל ה' התפלל ואתה נענה מיד אמ' לו לדג עמוד במקום עומדך שאני מבקש תפלה להתפלל ועמד הדג והתחיל יונה להתפלל לפני הב"ה ואמ' רבון כל העולמים נקראת ממית ומחיה הרי הגיעה נפשי למות החייני ולא נענה עד שיצא הדבר הזה מפיו אשר נדרתי אשלמה אשר נדרתי להעלות את לוייתן ולעשותו לפניך אשלם ביום ישועות ישראל שנ' ואני בקול תודה אזבחה לך מיד רמז הב"ה לדג והקיא את יונה ליבשה שנ' ויאמר ה' לדג ויקא את יונה והמלחים ראו את כל האותות והנסים והנפלאות הגדולים שעשה הב"ה עם יונה ועמדו והשליכו איש את אלהיו שנ' משמרים הבלי שוא תסדם יעזובו וחזרו ליפו ועלו לירושלם ומלו את בשר ערלתם שנ' וייראו האנשים יראה גדולה את ה' ויזבחו זבח לה' וכי זבחו זבח אלא זה דם ברית מילה שהוא כדם זבח ונדרו איש להביא את בניו ואת כל אשר לו לאלהי יונה ונדרו ושלמו ועליהם הוא אומר על הגרים גרי צדק:
<h2>פרקי דרבי אליעזר פרק י</h2>
בששי הוציא מן הארץ כל בהמות זכרים ונקבות טהורים וטמאים ובשני סימנים הן מטהרים במעלה גרה ובמפריסי פרסה ושלשה מיני בהמה נבחרו לקרבן עולה ואלו הן שור וכשב ועז וכל מין בהמה טהורה שאינה נבלה וטריפה בשדה מותר לאכלו חוץ משלשה דברים ואלו הן החלב והדם וגיד הנשה שנ' כירק עשב נתתי לכם את כל בששי הוציא מן הארץ שבעה חיות טהורות שחיטתן ואכילתן כעוף ואלו הן איל וצבי ויחמור וכו' וכללן שחיטתן ואכילתן כעוף ושאר כל החיות שבשדה כלן טמאין והוציא מן הארץ מן שקצים ורמשים כלם טמאים ואלו שנבראו מן הארץ נפשם וגופם מן הארץ וכשהם חוזרין ומגיעים לעפרם למקום שנבראו שנאמ' תוסף רוחם יגועון וכתיב ורוח הבהמה היורדת למטה לארץ בששי הוציא מן הארץ בהמות שהוא רבוץ בהררי אלף ובכל יום ויום באלף הרים מרעיתו ובלילה הן נצמחין מאליהן כאילו לא נגע בם שנ' כי בול הרים ישאו לו ומימי הירדן להשקותו שמימי הירדן סובבין לכל הארץ חציין למעלה מן הארץ וחציין למטה מן הארץ שנ' כי יגיח ירדן אל פיהו והוא מוכן ליום זבח וסעודה גדולה של צדיקים שנ' העשו יגש חרבו אמ' הב"ה לתורה נעשה אדם בצלמנו כדמותינו אמרה לפניו רבון כל העולמים האדם שלך לעשות קצר ימים ושבע רוגז ובא לידי חטא ואם אין אתה מאריך את אפך עמו ראוי הוא כאילו לא בא לעולם אמר לה ועל חנם נקראתי ארך אפים ורב חסד התחיל מקבץ עפרו של אדם הראשון מארבע פנות העולם אלא אמ' הב"ה שאם יבא אדם מן המזרח למערב או מן מן המערב למזרח ויגיע קצו להפטר מן העולם שלא תאמר הארץ אין עפר גופך משלי חזור למקום שנבראת אלא ללמדך שבכ"מ ומקום שאדם הולך ובא והגיע קצו להפטר מן העולם משם הוא עפר גופו לשם הוא חוזר לעפר שנ' כי עפר אתה ואל עפר תשוב ושנים עשר שעות היום בשעה ראשונה הוצבר עפרו של אדם בשנייה גבלו בשלישית רקמו ברביעית נזרקה בו נשמה בחמשית קם על רגליו בששית קרא שמות בשביעית נזדמנה לו חוה בשמינית נצטוו על פירות בתשיעית עלו למטה שנים וירדו ארבעה בעשירית עבר על צוויו באחד עשר נדון בשנים עשר נתגרש שנא' ויגרש את האדם וגבל גוש עפרו של אדם הראשון במקום טהור בטבור הארץ רקמו ותכנו ורוח נשמה לא היתה בו מה עשה הב"ה נפח ברוח נשמת חיים ועמד אדם והיה מסתכל כלפי מעלה ומטה וראה כל הבריות שברא הב"ה והיה תמה בלבו התחיל משבח ומפאר ליוצרו ואמר מה רבו מעשך ה' קם על רגליו והיה בתואר כדמות אלהים והיתה קומתו מן המזרח למערב שנ' אחור וקדם יצרתני אחור זה מערב וקדם זה קדמה מזרחה וראו אותו כל הבריות ונתייראו מלפניו סבורין שהוא בוראן ובאו להשתחוות לפניו אמר להם אדם מה באתם להשתחוות באנו בואו אני ואתם ונלך ונלביש גאות ועוז ונמליך עלינו למי שבראנו ואם אין עם ממליכים את המלך הוא ממליך עצמו ואם אין עם מקלסים את המלך המלך מקלס את עצמו באותה שעה פתח אדם את פיו וענו כל הבריות אחריו והלבישו גאות ועוז והמליכו עליהן ליוצרן ואמרו ה' מלך גאות לבש עשרה מלכים משלו מסוף העולם ועד סופו מלך ראשון זה הב"ה שהוא מושל בשמים ובארץ ועלה במחשבתו להקים מלכים על הארץ שנ' הוא מהשנא עדנייא וזמנייא המלך השני זה נמרוד שמשל מסוף העולם ועד סופו שהיו כל הבריות יושבין במקום אחד יראים ממי המבול ונמרוד היה עליהם מלך שנא' ותהי ממלאכתו בבל וכו' המלך השלישי זה יוסף שמשל מסוף העולם ועד סופו שנ' וכל הארץ באו מצרימה באו מצרים אין כתיב כאן אלא מצרימה היו המס שלהם ומנחותיהם לשבור בר מיוסף שארבעים שנה היה משנה למלך וארבעים שנה מלך לעצמו שנ' ויקם מלך חדש על מצרים המלך הרביעי זה שלמה שמשל מסוף העולם ועד סופו שנ' ושלמה היה מושל בכל הממלכות ואומר והמה מביאים איש מנחתו המלך החמשי זה אחאב שמלך מסוף העולם ועד סופו שנ' חי ה' אלהיך אם יש גוי וממלכה וכו' והיו כל שרי אפרכיות כבושים תחתיו והיו משלחין ומביאין המס שלהם ומנחותיהם לאחאב והיו כל שרי אפרכיות של עולם אינם אלא מאתים ושנים ושלשים שנ' ויפקד את נערי שרי המדינות ויהיו מאתים שנים ושלשים המלך הששי זה נבוכדנצר שמשל מסוף העולם ועד סופו ולא עוד אלא שמשל אפי' על חיות השדה ובעוף השמים ולא היו יכולין לפתוח את פיהם חוץ מרשותו של נבוכד נצר שנ' ובכל די דיירין בני אנשא חיות ברא ועוף שמיא יהא בידך וכו' המלך השביעי זה כורש שמשל מסוף העולם ועד סופו שנ' כה אמר מלך פרס ואחשורוש מלך בחציו של עולם והלא אין חציו של עולם אלא מאה וששה עשר אפרכיות ובזכותה של אסתר נתוספו י"א אפרכיות שנ' המולך מהודו ועד כוש שבע ועשרים ומאה מדינה המלך השמיני הוא אלכסנדר מוקדון שמלך מסוף העולם ועד סופו שנ' והני הייתי מבין והנה צפיר העזים בא מן המערב על פני כל הארץ על פני הארץ אין כתיב כאן אלא על פני כל הארץ ולא עוד אלא שרצה לעלות לשמים ולידע מה בשמים ולירד בתהומות ולידע מה שבתהומות ולא עוד אלא שבקש לילך לקצות הארץ ולידע מה שבקצות הארץ וחצה הב"ה את מלכותו לארבע רוחות העולם המלך התשיעי זה מלך המשיח שהוא עתיד למשול מסוף העולם ועד סופו שנ' וירד מים עד ים וכתיב אחר אומר ואבנא רומחת לצלמא הוות לטור רב ומלאת כל ארעא המלך העשירי חוזרת המלוכה לבעליה מי שהיה ראשון מלך הוא יהיה אחרון מלך שנאמ' אני ראשון ואני אחרון ומבלעדי אין אלהים וכתיב והיה ה' למלך על כל הארץ ביום ההוא יהיה ה' אחד ושמו אחד:
<h2>פרקי דרבי אליעזר פרק יא</h2>
חבה יתירה חבב הב"ה לאדם הראשון שבראו במקום טהור במקום בית המקדש והכניסו לאפדנו שנ' ויקח ה' אלהים את האדם ויניחהו בגן עדן מאי זה מקום לקחו מבית המקדש והכניסו לפלטין שלו זה גן עדן שנ' ויניחהו בגן עדן לעבדה ולשמרה ושמא תאמר כי יש מלאכה בגן עדן לפתח ולשדד את האדמה ולא כל האלנות נצמחין מאליהן או שמא תאמר יש מלאכה בגן עדן להשקות את הגן והלא כבר נהר יוצא מעדן להשקות את הגן שנ' ונהר יוצא מעדן וכו' ומה הלשון הזה לעבדה ולשמרה לא אמר לעבדה ולשמרה אלא לעסוק בדברי תורה ולשמור את כל מצותיה שנ' לשמור את דרך עץ החיים ואין עץ חיים אלא תורה שנ' עץ עץ חיים היא למחזיקים בה והיה אדם מטיל בגן עדן כאחד ממלאכי השרת אמר הב"ה אני יחיד בעולמי אף זה יחיד בעולמו אני אין פריה ורביה לפני אף זה אין פריה ורביה לפניו הוא שבראנו לא טוב היות האדם לבדו ר' יהודה אומר אם זכה לא לנגדו כנגדו ואם לא לנגדו וכיון ששמעה הארץ הלשון הזה עוד רעדה ורעשה ואמרה לפני בוראה רבון העולמים אין לי כח לזון צאנו של אדם אמר לה הב"ה אני ואתה נזון צאנו של אדם וחצו בין שניהם הלילה של הב"ה והיום לארץ מה עשה הב"ה ברא שנת חיים ואדם שוכב וישן והוא מזונו ורפואתו וחיים לו ומנוח לו שנ' ישנתי אז ינוח לי והב"ה סומך עם הארץ ומשקה אותה והיא נותנת פירותיה מזון לכל הבריות אבל מזונותיו של אדם הראשון בעצבון תאכלנה כל ימי חייך חס הב"ה על אדם הראשון שלא להכאיבו והפיל עליו שינת תרדמה וישן לו ולקח עצם מצלעותיו ובשר מלבו ועשאה עזר והעמידה כנגדו והקיצו משינתו וראה אותה שהיא עומדת כנגדו ואמר זאת הפעם עצם מעצמי ובשר מבשרי עד שהיה לבדו נקרא שמו אדם ר' יהודה אומ' על שם אדמה שלוקח ממנה נקרא שמו אדם ר' יהושע בן קרחא אומ' על שם בשר ודם נקרא שמו ומשבנה לו עזר אש שמו והוא אש מה עשה הקדוש ברוך הוא נתן שמו יו"ד ה"א יה אמר אם הולכים בדרכי ושומרים מצותי הרי שמי נתון ביניהם ומציל אותם מכל צרה ואם לאו אני נוטל את שמי מביניהם והם נעשים אש והאש אוכלת אש שנ' כי אש היא עד אבדון תאכל ובכל תבואתי תשרש עשר חופות עשה הב"ה לאדם הראשון בגן עדן וכלם של אבנים טובות ומרגליות ושל זהב והלא לחתן אין עושין לו אלא חופה אחת ולמלך עושין לו שלש חופות ולחלוק כבוד לאדם הראשון עשה לו הב"ה עשר בגן עדן שנ' בעדן גן אלהים הייתה כל אבן יקרה הרי אלו עשר חופות והיו המלאכים מתופפים בתופים ומרקדין בנקבים מלאכת הפוך ונקבין כך ביום שנברא בו אדם הראשון שנ' ביום הבראך כוננו אמ' הב"ה למלאכי השרת בואו ונגמול חסד לאדם הראשון ולעזרו שעל מדת גמילות חסדים העולם עומד אמ' הב"ה חביבה גמילות חסדים מזבחים ועולות שישראל עתידין להקריב לפניו על גבי המזבח שנ' כי חסד חפצתי ולא זבח והיו מלאכי השרת מהלכין והולכין לפניו כמו רועים המשמרים את החופות שנ' כי מלאכיו יצוה לך לשמרך בכל דרכיך ואין דרך זו אלא דרך חתנים והב"ה כחתן מה דרכו של חתן לעמוד ולברך לכלה בתוך חופתה כך הב"ה עמד ובירך לאדם ולעזרו שנ' ויברך אותם אלהים:
<h2>פרקי דרבי אליעזר פרק יב</h2>
הקנאה והתאוה והכבוד מוציאין את האדם מן העולם אמרו מלאכי השרות לפני הב"ה רבון כל העולמים מה אדם ותדעהו אדם להבל דמה אין לו אלא עפרו משלו אמר להם מה שאתם כלכם מקלסים אותי בעליונים הוא מייחד אותי בתחתונים ולא עוד אלא יכולים אתם לעמוד ולקרות שמות לכל הבריות שבראתי ועמדו ולא יכלו מיד עמד אדם וקרא שמות לכל שנ' ויקרא אדם שמות לכל הבהמה וכאן כיון שראו מלאכי השרת שבו לאחוריהם אמרו מלאכי השרת אם אין אנו באים בעצה על אדם זה שיחטא לפני בוראו אין אנו יכולין בו והיה סמאל שר גדול בשמים והחיות מארבע כנפים ושרפים משש כנפים וסמאל משנים עשר כנפים מה עשה סמאל לקח כת שלו וירד וראה כל הבריות שברא הב"ה בעולמו ולא מצא בהם חכם להרע כנחש שנ' והנחש היה ערום והיה דמותו כמין נמל ועלה ורכב עליו והתורה היתה צועקת ואומרת מה סמאל עכשו נברא העולם עת למרוד במרום בעת במרום תמידייא רבון כל העולמים תשחק לסוסו ולרכבו משל למה הדבר דומה לאדם שיש בו רוח רעה כל מעשים שהוא עושה וכל דברים שהוא מדבר מדעתו הוא מדבר והלא אינו עושה אלא מדעת רוח רעה שיש עליו כך הנחש כל מעשים שעשה וכל דברים שדבר לא דבר אלא מדעתו של סמאל עליו הכתוב אומר ברעתו ידחה רעה משל למה הדבר דומה למלך שנשא אשה והשליטה על כל מה שיש לו אמ' לה הרי כל מה שיש לי בידך חוץ מן הבית הזה שהיא מלאה עקרבים ובא זקן אחד אצלה כגון שואל חומץ אמר לה נהוג עמך אמרה לו יפה תלמיד נהוג עמי שהשליטני על כל מה שיש לו אמר לי הרי כל מה שיש לי בידך חוץ מן הבית הזה שהיא מלאה עקרבים אמר לה והרי כל קוזמיא של המלך הרי הן בחבית הזה אלא שהוא מבקש לישא אשה אחרת וליתנם לה המלך הזה הוא אדם הראשון והאשה זו חוה שואל חומץ זו הנחש ועליהם הכתוב אומ' שם נפלו פועלי און דוחו ולא יכלו קום דן דין נחש בינו לבין עצמו ואמ' אם הולך אני ואומ' לאדם יודע אני שאינו שומע לי שהאיש לעולם קשה שנ' והאיש רע מעללים אלא הולך אני ואומר לחוה שהאשה שאני יודע שהיא שומעת לי שהנשים נשמעית לכל הבריות שנ' פתיות ובל ידעה מה והלך הנחש ואמר לאשה וכי אתם מצווים על פירות האילן אמר להן הן שנ' ומפרי העץ אשר בתוך הגן כיון ששמע הנחש דבריה של חוה מצא לו פתח להכנס אמ' לה אין צווי זה אלא עין הרע כי בשעה שאתם אוכלים ממנו תהיו כמהו אלהים מה הוא בורא יחיד שני עולמות אף אתם יכולים לבראות עולמות ולהחריב עולמות מה הוא ממית ומחיה אף אתם יכולים להמית ולהחיות שנ' כי יודע אלהים כי ביום אכלכם ממנו ונפקחו עיניכם:
<h2>פרקי דרבי אליעזר פרק יג</h2>
והנחש שהולך ונגע באילן והאילן צווח ואמר רשע אל תגע בי שנ' אל תביאני רגל גאוה ויד רשעים אל תנידני הלך הנחש ואמ' לאשה הרי נגעתי בו ולא מתי אף את תגעי בו ולא תמותי והלכה האשה ונגעה בו באילן וראתה מלאך המות בא כנגדה אמרה אוי לי שנגעתי עכשיו אנכי מתה והב"ה עושה אשה אחרת ונותנה לאדם אלא אנכי גורמת לו שיאכל עמי אם אמות נמות שנינו ואם אחיה נחיה שנינו ולקחה מפירות האילן ואכלה ונתנה לאישה כיון שאכל אדם מפירות האילן ראה את עצמו ערום ונפקחו עיניו וקהו שיניו אמ' לה מהו שהאכלתני שעיני נפקחו וקהו שיני עלי כשם שקהו שיני כן יקהו שיני כל הדורות:
<h2>פרקי דרבי אליעזר פרק יד</h2>
עשרה ירידות ירד הב"ה על הארץ ואלו הן אחת בגן עדן ואחת בדור הפלגה ואחת בסדום ואחת בסנה ואחת במצרים ואחת בסיני ואחת בנקרת הצור ושנים באהל מועד ואחת לעתיד לבא אחת בגן עדן מניין שנ' וישמעו את קול ה' אלהים מתהלך בגן וכתיב דודי ירד לגנו לערוגת הבושם ישב בדין ושפט בדין אמר לו מפני מה את ברחת מלפני אמר את קולך שמעתי בגן ואירא כי ערום אנכי ואחבא מה היה לבושו של אדם הראשון עור צפורן וענן כבוד המכסה עליו וכיון שאכל מפירות האילן נפשט עורו וצפורן מעליו ונסתלקה ענן כבוד מעליו וראה עצמו ערום שנ' ויאמר מי הגיד לך כי ערום אתה אמר אדם לפני הב"ה רבון כל העולמים כשהייתי לבדי לא חטאתי לך אלא שהאשה שהבאת אצלי היא הדיחה אותי מדרכיך שנ' האשה אשר נתת עמדי וכו' קרא הב"ה לאשה ואמ' לה לא דייך שחטאת את עצמך אלא שחטאת את אדם אמרה לפניו רבון כל העולמים הנחש הסיח דעתי לחטא לפניך שנ' הנחש השיאני ואוכל והביא שלשתן ונתן עליהם גזר דין מתשעה קללות ומות והפיל את סמאל ואת כת שלו ממקום קדושתן מן השמים וקצץ רגליו של נחש ופקד עליו להיות מפשיט את עורו ומצטער אחת לשבעה שנים בעצבון גדול ואררו שיהיה שואף במיעיו ומזונו נתהפך במיעיו לעפר ומרורת פתנים מות בפיהו תתן שנאה בינו לבין בני האשה שהיו רוצצין את ראשו ואחר ממנו המות ונתן לאשה מתשע קללות ומות ענוי לידה וענוי דם בתולים וענוי הריון וענוי גדול בנים ומכסה את ראשה כאבל ואינה מגלחת אותה כי אם בזנות ורצע את אזנה כעבד עולם וכשפחה משרתת בעלה ואינה נאמנת בעדות ואחר כל אלו מות והוציא דומיס לאדם מט' קללות ומות וקצר כחו וקצר קומתו טומאת הזב טומאת הקרי טומאת תשמיש המטה זורע חטים וקוצר קוצים ומאכלו בעשב הארץ כבהמה לחמו בדאבה מזונותיו בזיע ואחר כל אלו מות אם אדם חטא מה חטא ארץ שנאררה אלא על שלא הגיד את מעשיה לפיכך נאררה ובשעה שבני אדם חוטאין בעבירות הקלות הוא מכה פירותיה של ארץ בעבור בני אדם שנ' ארורה האדמה בעבורך:
<h2>פרקי דרבי אליעזר פרק טו</h2>
ר' אליעזר אומר אני שמעתי באזני ה' צבאות מדבר ומה דבר אמר ראה נתתי לפניך היום את החיים ואת הטוב את המות ואת הרע אמר הב"ה הרי שני דרכים הללו נתתי לכם לישראל אחת של טובה ואחת של רעה של טובה של חיים של רעה של מות של טובה יש בה שני דרכים אחת של צדקה ואחת של חסד ואליהו זכור לטוב ממוצע בין שני דרכים הללו כשיבא אדם להכנס אליהו זכור לטוב מכריז עליו ואומר פתחו שערים ויבא גוי צדיקי' שומר אמונים בא שמואל הנביא ועמד לו בין שתי הדרכים הללו אמר באי זה מהם אלך אם הולך בשל צדקה של חסד טובה הימנה אלא מעיד אני את השמים ואת הארץ שאיני מניח את אחד מהם אמר הב"ה שמואל את נתת את עצמך על שני דרכים הטובות הללו וחייך שאני נותן לך שלש מתנות טובות ללמדך שכל מי שהוא עושה צדקה וגמילות חסדים יורש שלשה מתנות טובות ואלו הן חיים וצדקה וכבוד שנ' רודף צדקה וחסד ימצא חיים צדקה וכבוד ושל רעה יש בה ארבעה פתחים על כל פתח ופתח שבעה מלאכים עומדים ארבעה מבחוץ ושלשה מבפנים אלו שבחוץ רחמנים ואלו שבפנים אכזרים כשיבא אדם להכנס הרחמנים מקדימין אותו מה לך ולאש הזו מה לך ולגחלים הללו שמע לנו ושוב אם שמע להם מוטב ואם לאו אומר להם בהם חיי ואמרו לו הרי נכנסת לפתח ראשון אל תכנס לפתח שני אם רוצה לכנס לפתח שני הרחמנים מקדימין ואומרין לו מה לך להיות מחוק מתורת אלהיך אין מוטב לך להיות חקוק בתורת אלהיך ולא מחוק שמע לנו ושוב אם שומע להם ושב הרי מוטב ואם לאו הרי הוא אומר להם בהם חיי אמר לו הרי נכנסת לפתח שני אל תכנס לפתח שלישי בא להכנס בפתח השלישי הרחמנין מקדימין אותו ואומרין לו מה לך להיות קוראין אותך טהור ולא טמא שמע לנו ושוב אם שמע להן הרי מוטב ואם לאו הוא אומר להם בהם חיי אמרו הרי נכנסת לפתח שלישי אל תכנס לפתח רביעי בא ליכנס בפתח הרביעי הרחמנין מקדימין אותו ואומרין לו הרי נכנסת בכל הפתחים הללו ולא שמעת ושבת תשוב עד עכשיו הב"ה מקבל שבים ועד עכשו הב"ה מוחל לעונות וסולח ואומר בכל יום שובו בני אדם שנ' תשוב אנוש עד דכא אמרו אכזריים הואיל ולא שמע לראשונים יוציא רוחו שנ' תצא רוחו ישוב לאדמתו ועליהם הוא אומר על שלשים ועל רבעים לשונאי וכתוב אחר הן כל אלה יפעל אל פעמים שלש עם גבר וכן הוא קורא לאליעזר אמר לו הב"ה אליעזר אתה עשית את עצמך כחוט המשולש שנ' והחוט המשולש לא במהרה ינתק אף אני קורא עליך הפסוק הזה תמים תהיה עם ה' אלהיך אל תהי קורא כן אלא תמים תהיה עם ה' אלהיך:
<h2>פרקי דרבי אליעזר פרק טז</h2>
על שלשה דברים העולם עומד על התורה ועל העבודה ועל גמילות חסדים על התורה מניין שנ' אם לא בריתי יומם ולילה וכו' ואומר לא ימוש ספר התורה הזה מפיך על העבודה מניין שנ' ותפלת ישרים רצונו על גמילות חסדים מניין שנ' כי חסד חפצתי ולא זבח על העושה גמילות חסדים לחתנים מניין אנו למדים מהב"ה שגמל חסד לאדם הראשון ולעזרו אמ' הב"ה חביבה עלי חסד מזבחים ועולות שישראל חביבין ועתידין להקריב לפני על גבי המזבח שנ' כי חסד חפצתי ולא זבח ר' יוסי אומר שבעת ימי המשתה ממי אנו למדין מיעקב אבינו כשנשא את לאה עשה שבעת ימי המשתה ושמחה שנ' מלא שבוע זאת וכו' ר' שמעון אומר כתב אברהם אבינו את כל אשר לו ליצחק שנ' ויתן אברהם את כל אשר לו ליצחק ולקח הכתב ונתנו ביד עבדו אליעזר אמר הואיל והכתב בידו כל ממונו בידי לילך ולהשתבח בבית אביו ובמשפחתו מקרית ארבע עד חרן מהלך שבעה עשר יום ובג' שעות בא העבד לחרן והיה העבד תמה בלבו ואמר היום יצאתי והיום באתי שנ' ואבא היום אל העין ר' אבהו אמ' רצה הב"ה לגמול חסד ליצחק ושלח מלאך לפני אליעזר ונקפצה הדרך עליו ובג' שעות בא העבד לחרן והכל לפני הב"ה ובת מלכים שלא יצאה לשאוב מימים ימימה יצאה לשאוב מים באותה שעה והנערה שלא היתה יודעת מי הוא האיש קבלה עליה להזדוג ליצחק למה שהיתה ראויה ממעי אמה שנ' במאזנים לעלות המה מהבל יחד וענו לבן ובתואל הואיל והדבר יצא מפי הגבורה אין אנו יכולין לעכב שנ' ויען לבן ובתואל ויאמרו וכו' הנה רבקה לפניך קח ולך והשכים העבד בבקר וראה את מלאך עומד וממתין לו בחוץ אמר להם אל תאחרו אותי שהרי האיש שבא אתמול עמי והצליח דרכי הרי הוא עומד וממתין לי בחוץ שנ' ויאמר אליהם אל תאחרו אותי וה' הצליח דרכי אכלו ושתו משתה רבקה וכחזן שהוא עומד ומברך לכלה בתוך חופתה כן עמדו וברכו את רבקה אחותם ליצחק שנ' ויברכו את רבקה אחותם ויאמרו לה וכו' בששה שעות מהיום יצא העבד מהארץ ולקח את רבקה ואת דבורה מניקתה והרכיב אותן על הגמלים ובשביל שלא יתייחד עם הנערה בלילה נקפצה הארץ לפניו ובשלשה שעות בא העבד לחברון לעת תפלת המנחת ערב ויצא יצחק להתפלל תפלת המנחה וראה הגמלים באים שנ' ויצא יצחק לשוח בשדה וכו' ר' שמעון אומ' אמר אברהם ליצחק בנו העבד הזה חשד על כל עריות שבתורה העבד הזה מרמה בו שנ' כנען בידו מאזני מרמה ראה שמא נגע בצנור תביא הנערה האהלה ותוציא בתוליה באצבע אם טהורה בבתוליה הרי היא ראויה לך לאשה ממעי אמה והוציא את בתוליה באצבע והראם לאברהם אביו ואחר כך לקחה לאשה שנ' ויביאה יצחק האוהלה שרה אמו וינחם יצחק אחרי אמו שהיו מעשה רבקה דומין למעשה שרה וכך היו ישראל נהוגין להוציא את בתולי הנערה שנ' ולקח אבי הנערה ואמה והוציאו וכו' זקן עבדו של אברהם והיה עבדו אליעזר ומהיכן היה עבדו אלא שכיון שיצא מאור כשדים באו כל גדולי הדור ליתן לו מתנות ולקח נמרוד עבדו אליעזר ונתנו לו עבד עולם וכשגמל חסד ליצחק הוציאו לחירות ונתן לו הב"ה שכרו בעולם הזה וקיימו למלך והוא עוג מלך הבשן ר' יוסי אומ' שבעת ימי המשתה ממי אנו למדין מיעקב אבינו שעשה שבעת ימי המשתה ושמחה ולקח את לאה ועוד הוסיף שבעה ימים אחרים משתה ושמחה ולקח את רחל שנ' ויאסוף לבן את כל אנשי המקום ויעש משתה אמ' הב"ה אתם גמלתם חסד עם יעקב עבדי ואני אתן שכרכם לבניכם לעתיד לבא כי בו נתן ה' תשועה לאדם שבעת ימי המשתה ממי אנו למדין משמשון נזיר אלהים כשירד לארץ פלשתים ולקח לו אשה ועשה שבעת ימי משתה ושמחה שנ' ויהי כראותם אותו ויקח שלשים מרעים ויהיו אתו מה היו עושין אתו היו אוכלין ושותין ושמחין שנ' ויאמר להם שמשון אחודה נא לכם חידה וכתיב אחר אומ' ולא יכלו להגיד את החידה שלשת ימים החתן דומה למלך מה המלך הכל מקלסין אותו שבעת ימי המשתה כך חתן הכל מקלסין אותו שבעת ימי המשתה מה המלך לובש בגדי כבוד כך החתן לובש בגדי כבוד מה המלך שמחה ומשתה לפניו כל הימים כך החתן שמחה ומשתה לפניו כל שבעת ימים מה המלך אינו יוצא לשוק לבדו כך החתן אינו יוצא לשוק לבדו מה המלך פניו מאירות כאור החמה כך חתן פניו מאירות כאור החמה שנ' והוא כחתן יוצא מחופתו:
<h2>פרקי דרבי אליעזר פרק יז</h2>
על הרעה גמילות חסדים לאבלים וגמילות חסדים לאבלים מניין אנו למדין מהמקום שהוא גמל חסד למשה רבינו עליו השלום שקברו בידו ואלולי שהדבר כתוב אי אפשר לאמרו שנ' ויקבור אותו בגאי בארץ מואב רבן גמליאל בנו של ר' יהודה אומר לא למשה לבדו גמל הב"ה אלא אף לאהרן כשעלו להור ההר היו נדונין כל שבטי ישראל ואומרין משה ואלעזר הניחו אהרן בהר ההר וירדו להם ולא האמינו כי גוע אהרן וגמלו לו חסד מה עשה הב"ה נטל ארונו של אהרן והעביר מעל מחנה ישראל וראו כל ישראל את ארונו טס ופורח באויר והאמינו כי גוע אהרן וגמלו לו חסד האנשים והנשים והטף למה שהיה אהרן רודף שלום ואוהב שלום ועובר על מחנה ישראל בכל יום ונותן שלום בין איש לאשתו ובין אדם לחבירו לפי' גמלו לו חסד שנ' ויבכו את אהרן שלשים יום כל בית ישראל ר' יוסי אומ' שבעת ימי האבל מניין אנו למדין מיעקב אבינו שכך עשה לו יוסף בנו שנ' ויעש לאביו אבל שבעת ימים גמילות חסדים מניין אנו למדין לאבלים מאיזבל שהיתה ביתה סמוך לשוק וכל מת שהיה עובר בשוק היתה יוצאת מתוך ביתה ומכה בכפי ידיה ומקוננת בפיה ומהלכת עשרה צעדות וכל חתן שהיה עובר בשוק היתה יוצאה מתוך ביתה ומצלצלת בכפי ידיה ומקלסת בפיה ומהלכת עשר צעדות ונתנבא עליה אליהו זכור לטוב הכלבים יאכלו את איזבל בחלק יזרעאל והאברים שהיו גומלי חסד לא שלטו הכלבים בהם שנ' וילכו לקברה ולא מצאו בה וכו' גמילות חסד לאבלים מנין אנו למדין מאנשי יבש גלעד כיון שנהרג שאול ובניו אמרו אנשי יבש גלעד אותו האיש שהצילנו מחרפת בני עמון אין אנו חייבין לגמול לו חסד ועמדו כל הגבורים שבהם והלכו כל הלילה לחומת בית שן ולקחו את גופת שאול ואת גופת בניו מחומת בית שן שנ' ויקומו כל אנשי חיל כל הלילה לאבלים מנחמין בלחם וביין שנ' תנו שכר ויין למרי נפש אנשי יבש גלעד היו גומלין חסד עם שאול ובניו אף אני נותן לכם שכרכם ולבניכם לעתיד לבא כשעתיד הב"ה לקבץ את ישראל מארבע פינות העולם ראשון הוא מקבץ חצי שבט מנשה שנ' לי גלעד ולי מנשה ואח"כ אפרים שנ' אפרים מעוז ראשי ואחר כך יהודה שנ' יהודה מחוקקי לי גלעד זה אחאב מלך ישראל שמת ברמת גלעד ולי מנשה כמשמעו אפרים מעוז ראשי זה ירבעם יהודה מחוקקי זה אחיתופל מואב סיר רחצי זה גחזי על אדום אשליך נעלי זה דואג על פלשת התרועעי אמר הב"ה עלי לפלש להם זכות ולעשותם רועים אלו ואלו ר' פנחס אומ' שלש שנים שנהרג שאול ובניו בא רעב בימי דוד שלשה שנים שנה אחר שנה שנ' ויהי רעב בימי דוד שלש שנים ולמה שנה אחר שנה בראשונה עלו כל ישראל לרגלים אמר להם דוד צאו וראו שמא יש בכם בני אדם שהם עובדי ע"ז שבעון ע"ז הגשמים עוצרים שנ' השמרו לכם פן יפתה לבבכם מה כתיב אחריו וחרה אף ה' בכם יצאו ובדקו ולא מצאו בשנה שנייה עלו כל ישראל לרגלים אמ' להם דוד צאו וראו שמא יש בכם בני אדם מגלה עריות שבעון מגלה עריות הגשמים נעצרים שנ' ותחניפי ארץ בזנותיך מה כתוב אחריו וימנעו רביבים ומלקוש לא היה יצאו ובדקו ולא מצאו בשנה השלישית עלו כל ישראל לרגלים אמ' להם דוד צאו וראו אם יש בכם בני אדם שופכי דמים שבעון שופכי דמים הגשמים נעצרים שנ' ולא תחניפו את הארץ יצאו ובדקו ולא מצאו אמ' להם דוד מכאן ואילך אין הדבר תלוי אלא בי מיד עמד והתפלל לפני הב"ה על שאול אינו שאול שנמשח בשמן המשחה אינו שאול שבימיו לא נעשתה ע"ז בישראל אינו שאול שחלקו שמואל הנביא ואתם בארץ והם בחוצה לארץ מיד עמד דוד ונכנס לכל זקני ישראל וגדוליהן ועברו את הירדן ובאו ליבש גלעד ומצאו את עצמות שאול ויהונתן בנו שלא משלה בהם רמה שנ' שומר כל עצמותיו אחת מהנה לא נשברה ונטלו את עצמות שאול ויהונתן בנו ונתנו אותם בתוך ארון המת ועברו את הירדן שנ' ויקברו את עצמות שאול ויהונתן בנו ויעש כל אשר צוה המלך מה צוה המלך צוה להיות מעבירין ארונו של שאול בכל גבול שבטו והיה השבט שהיה נכנס בו ארונו של שאול היו יוצאים הם ונשיהם ובניהם ובנותיהן וגומלים חסד עם שאול ועם בנו כדי שיצאו כל ישראל ידי חובתן בגמילות חסד וכן עשה עד שבא לארץ אחוזתו לגבול ישראל בארץ בנימין בירושלים שנ' ויקברו את עצמות שאול ויהונתן בנו בארץ בנימין בסביב ירושלם וכיון שראה הב"ה שגמלו חסד כל ישראל מיד נתמלא רחמים ונתן מטר על הארץ שנ' ויעתר אלהים לארץ אחרי כן ר' נתנאל אומ' שלש מאות שנה עד שלא נולד יאשיהו שמו ובן שמנה שנים מלך וכי נער של שמנה שנים מה דעתו והלא מאס את האלילים ושבר את המצבות וגדע את הפסילים וכרת את האשרים והיה זכותו מבהקת לפני כסא הכבוד ובשביל הרעה שהיו ישראל עושין בסתר נאסף הצדיק שנא' כי מפני הרעה נאסף הצדיק ונאספו כל יהודה וירמיהו הנביא לגמול חסד ליאשיהו שני ויקונן ירמיהו על יאשיהו ר' לוי אומ' השרים אלו הלויים שהיו עומדין על הדוכן בשיר והשרות אלו נשותיהן ר' שמעון אומ' לא על הלויים ולא על נשותיהן בלבד הן אמרו אלא גם על הנשים החכמות שנ' כה אמר ה' התבוננו וקראו למקוננות ותמהרנה ותשאנה עלינו נהי מכאן התקינו חכמים שיהיו עושין כן לכל זקני ישראל ולגדוליהן שנ' ויתנם לחוק לישראל ראה שלמה שמדת גמילות חסדים גדולה לפני הב"ה וכשבנה בית המקדש בנה שני שערים אחד לחתנים ואחד לאבלים ולמנודים והיו ישראל הולכים בשבתות ויושבין בין שני שערים הללו והנכנס בשער חתנים היו יודעין שהוא חתן והיו אומרים לו השוכן בבית הזה ישמחך בבנים ובבנות והנכנס בשער האבלים והיה שפמו מכוסה והיו יודעין שהוא אבל והיו אומרין לו השוכן בבית זה ינחמך והנכנס בשער האבלים ולא היה שפמו מכוסה היו יודעין שהוא מנודה והיו אומרין לו השוכן בבית הזה יתן בלבך לשמוע דברי חביריך ויתן בלב חבריך לסלוח לך ויקריבוך אצלם כדי שיצאו כל ישראל ידי חובתן בגמילות חסדים ומיום שנחרב בית המקדש התקינו חכמים ז"ל שיהיו חתנים ואבלים הולכין לבית הכנסת ולבתי מדרשות ואנשי המקום רואים את החתן ושמחים עמו ורואין את האבל ויושבין לארץ כדי שיצאו כל ישראל ידי חובתן בגמילות חסדים ועליהם הוא אומ' ברוך אתה ה' נותן שכר טוב לגומלי חסדים:
<h2>פרקי דרבי אליעזר פרק יח</h2>
עשרה דברים נבראו בין השמשות פי הארץ ופי הבאר ופי האתון וקשת והמן והשמיר והכתב והמכתב והלוחות ואילו של אברהם אבינו בשבעה שעות ביום נכנס אדם הראשון לגן עדן והיו מלאכי השרת מקלסין לפניו ומרקדין לפניו ומכניסין אותו לגן עדן ובין השמשות בערב שבת גורש ויצא והיו מלאכי השרת קוראין עליו ואומרין אדם ביקר בל ילין נמשל כבהמות נדמו כבהמה נדמה אין כתיב כאן אלא נדמו שניהם בא יום השבת ונעשה סניגור לאדם הראשון אמר לפניו רבון כל העולמים כל ימי המעשה לא נהרג הרג בעולם ואתה מתחיל ממני זו היא קדושתי זו היא ברכתי שנ' ויברך אלהים את יום השביעי ויקדש אותו ובזכות יום שבת נצל אדם מדינה של גיהנם וראה אדם כחה של שבת אמר לא חנם ברך הב"ה וקדש את יום השבת התחיל משורר ומזמר ליום השבת ואמ' מזמור שיר ליום השבת ליום שכולו שבת ומנוחה לחיי העולמים טוב להודות לה' אמ' אדם הראשון ממני ילמדו כל הדורות שכל מי שהוא משורר ומזמר לשם עליון ומודה פשעיו בבית דין ועוזב ניצל מדינה של גיהנם שנ' טוב להודות לה' להגיד בבקר חסדך אמ' אדם הראשון כל באי העולם הזה שהוא דומה ללילה וכל באי העולם הבא שהוא דומה לבקר יגידו אמונתו וחסדו של הב"ה שעשה עמי והצילני מדינה של גיהנם שנ' להגיד בבקר חסדך ואמונתך בלילות כל עדות נאמנת לישראל בעשרה הכנור שהיה מנגן בו דוד בעשרה נבלים עדות המת בעשרה עדות ברכת השם בעשרה עדות ברית מילה בעשרה עדות חליצה בעשרה שנ' ויקח בועז עשרה אנשים אמר הב"ה אני רוצה לישראל הגיון בפיהם בנבל וכנור שנ' עלי הגיון בכנור כי שמחתני ה' בפעלך אמ' אדם שמחני הב"ה והכניסני לגן עדן והראני מקום אכילת צדיקים בגן עדן והראני ד' מלכיות משלן ואבדן והראני דוד בן ישי שימשלו לעתיד לבא ולקחתי משנותי שבעים שנה והוספתי על ימיו שנ' ימים על ימי מלך תוסיף אמ' הב"ה ימים על ימי מלך אף אני מוסיף על שנותיו לעתיד לבא כמו דור ודור שנ' שנותיו כמו דור ודור ונתתי רנן ושבח לאל במעשיו שנ' במעשה ידיך ארנן מה גדלו מעשיך ה' והתחיל אדם מפאר ומהלל לשם עליון ואמ' מה גדלו מעשיך ה' אבל עמקו מחשבותיך בתהום רבה מאד שנ' מאד עמקו מחשבותיך איש בער לא ידע כל אדם מישראל שהוא בער ולא למד בינה חכמי ישראל ילמדוהו דרכי תורה שנ' בינו בוערים בעם אבל אדם נקי באומות העולם הוא כסיל למה שאינו יודע דברי תורה שנ' וכסיל לא יבין את זאת בפרוח רשעים כמו עשב לכסות את פני כל הארץ והציצו כל עובדי ע"ז שהן וכל מעשיהן און רע לימות המשיח שלא הרבן הב"ה אלא לאבדן מן העולם הזה ומן העולם הבא שנ' להשמדם עדי עד ואתה מרום לעולם ה' ראה דוד שרבו הרשעים כמו עשב לכסות את פני כל הארץ והציצו כל עובדי ע"ז שהן ומעשיהן הבל יתפרדו כמוץ לפני רוח שנ' יתפרדו כל פועלי און ותרם כראם קרני מה הראם קרנות גבוהות מכל הבהמה והוא מנגח לימינו ולשמאלו כך מנחם בן עמיאל בן יוסף קרנותיו גבוהות מכל מלך והוא עתיד לנגח לארבע רוחות העולם ועליו אמ' משה הפסוק הזה בכור שור הדר לו וקרני ראם קרניו ועליו יתיצבו כל המלכים להרגו שנ' יתיצבו מלכי ארץ ורוזנים נוסדו יחד וישראל שבארץ בצרה גדולה אבל צרתן כזית רענן בלותי שנ' בלותי בשמן רענן ותבט עיני בשורי ישראל שבארץ רואין במפלת שונאיהן שנ' ותבט עיני בשורי ואלו שהן עתידין לבא עליהן ישמעו אזנן באבדן שנ' בקמים עלי מרעים תשמענה אזני צדיק כתמר יפרח מה תמר זה נאה בכל מראה כל פירותיו נאים ומתוקנים לפני הב"ה שנ' צדיק כתמר יפרח כארז בלבנון ישגא מה הארז הזה שרשיו מרובים למטה בארץ אפי' ארבע רוחות באות עליו אין מזיזין אותו ממקומו שנ' כארז בלבנון ישגא שתולים בבית ה' כשעתיד הב"ה לקבץ את ישראל מארבע פנות העולם כגן הזה שהוא שותל את ברושיו מערוגה לערוגה כך עתיד הב"ה לקבץ אותם מארץ טמאה לארץ טהורה שנ' שתולים בבית ה' וכעשב הזה יפריחו ויצמחו בבית המקדש שנ' בחצרות בית אלהינו יפריחו עוד ינובון בשיבה מה השיבה הזה הדר וכבוד לזקנים כך יהיו בהדר וכבוד לפני הב"ה דשנים ורעננים יהיו להגיד כי ישר ה' כל אלה למה להגיד ולשנן מעשיו של הב"ה שהוא צדיק וישר ואין עול שנ' ולא עולתה בו:
<h2>פרקי דרבי אליעזר פרק יט</h2>
בית שמאי אומר שמים נבראו תחלה ואח"כ הארץ שנ' בראשית ברא אלהים את השמים ואת הארץ ובית הלל אומר הארץ נבראת תחלה ואחר כך שמים שנ' לפנים הארץ יסדת ומעשי ידיך שמים בית שמאי אומר השמים נבראו תחלה ואח"כ הארץ שנ' אלה תולדות השמים ובית הלל אומר הארץ נבראת תחלה ואחר כך השמים שנ' ביום עשות ה' אלהים ארץ ושמים בית שמאי אומר שמים נבראו תחלה שנ' ויכלו השמים והארץ וכל צבאם בית הלל אומ' הארץ נבראת תחלה ואח"כ שמים שנ' אף ידי יסדה ארץ וימיני טפחה שמים בית שמאי אומר השמים נבראו תחלה ואחר כך הארץ שנ' כה אמר ה' השמים כסאי והארץ הדום רגלי נכנס תחרות ביניהם עד ששרתה עליהם (עליהם) רוח הקדש והסכימו אלו לאלו שניהם נבראו בשעה אחת ורגע אחד מה עשה הב"ה פשט יד ימינו ונטה שמים ופשט יד שמאלו ויסד ארץ שנ' אף ידי יסדה ארץ וימיני טפחה שמים יחדו שניהם נבראו שנ' ויכלו השמים והארץ וכל צבאם וכי שמים וארץ כלו מלהיות ומלעמוד עוד והלא כתוב עליהם כה אמר ה' השמים כסאי והארץ הדום רגלי אלא שכלו מפעל ומצווי לכך נאמר בהם ויכולו השמים והארץ אמר ישראל לפני הב"ה רבון כל העולמים שמים וארץ כליתה ממלאכת ומפעל ומצווי רחמיך וחסדיך אל תכלא שאם תכלא רחמיך וחסדיך אין העולם עומד שנ' כי ההרים ימושו והגבעות תמוטינה ואומר זכור רחמיך ה' וחסדיך ויכל ביום השביעי שבע חנוכות ברא הב"ה ששה מהם חנך ואחת שמורה לדורות ברא יום ראשון וגמר מלאכתו והניחו שנ' ויהי ערב ויהי בקר יום אחד ברא יום שני וגמר מלאכתו וחנכו שנ' ויהי ערב ויהי בקר יום שני וכן עד ששת ימי המעשה ברא יום שביעי שלא למלאכה שלא נאמר בו ויהי ערב ויהי בקר למה הוא שמור לדורות שנ' ויהי יום אחד הוא יודע לה' לא יום ולא לילה משל למה הדבר דומה לאדם שהיה לו כלי חמוד ולא רצה להנחילו אלא לבנו כך הב"ה יום ברכה וקדושה שהיה לפניו לא רצה להנחילו אלא לבנו לישראל תדע לך שהוא כן בא וראה כשיצאו ישראל ממצרים עד שלא נתן להם את התורה הנחילו את השבת ושני שבתות שבתו ישראל עד שלא נתן להם את התורה שנ' ומצות וחקים ותורה צוית להם ביד עבדיך הב"ה שימר וקדש את השבת וישראל אינן חייבין אלא לשמור ולקדש את השבת תדע לך שהוא כן בא וראה כשהיה נותן להם את המן ארבעים שנה במדבר היה נותן להם בששת ימי המעשה ובשבת לא היה נותן להם ואם תאמר שלא היה לו כח ליתן לישראל מן בכל יום ויום לכן לא היה נותן לישראל מן בשבת אינו כן כי כח השם אינו כלה לעולם אלא ששבת לפניו לפיכך היה נותן להם בששי לחם יומים שנ' ראו כי ה' נתן לכם את השבת וכיון שראו העם ששבת לפניו שבתו גם הם שנ' וישבתו העם ביום השביעי ויברך אלהים את יום השביעי הב"ה ברך וקדש את יום השביעי וישראל אינן חייבין אלא לשמור ולקדש את השבת מכאן אמרו כל המברך ומקדש על היין בלילי שבתות מאריכין לו ימיו בעולם הזה ולעולם הבא שנ' כי בי ירבו ימיך בעולם הזה ולעולם הבא ויוסיפו לך שנות חיים לעתיד לבא ושמרתם את השבת מה היא שמירתה של שבת שלא לעשות בה מלאכה ושלא להבעיר בה אש ומלצאת ומלבא חוץ מתחום שבת אפי' רגל אחד מלהביא בידו כל דבר שאינו מזומן ומזון בהמתו זו היא שמירתה של שבת שנ' ושמרו בני ישראל את השבת ביני ובין בני ישראל אמר הב"ה השבת נתתי להם לישראל אות היא ביני לבינם שבששת ימי המעשה פעלתי את העולם ובשבת נחתי לפי' נתתי להם לישראל ששת ימי המעשה ובשבת יום מנוחה וקדושה לי ולהם לכך נאמר ביני ובין בני ישראל אות היא לעולם שבעה רקיעים ברא הב"ה ומכלם לא בחר למכון כסא כבודו אלא ערבות שנ' סולו לרוכב בערבות שבעה ארצות ברא הב"ה ומכלם לא בחר אלא ארץ ישראל שנ' תמיד עיני ה' אלהיך בה מראשית השנה ועד אחרית השנה וכתוב אחד אומר לא אראה יה בארץ החיים שבעה מדברות ברא הב"ה ומכלם לא בחר אלא הר סיני ליתן בו את התורה שנ' ההר בחר אלהים לשבתו שבעה ימים ברא הב"ה ומכלם לא בחר אלא ים כנרת והנחילו לשבט נפתלי שנ' נפתלי שבע רצון ומלא ברכת ה' מה הוא ברכת ה' שברכו והורישו ים ודרום ירשה שבעה עולמות ברא הב"ה ששה עולמות לצאת ולבא למלחמה ושלום ועולם השביעי כלו שבת ומנוחה לחיי העולמים שבעה נירות נעשו בבית המקדש ונר של שבת היה מאיר כנגד ששתן שנ' אל מול פני המנורה יאירו שבעת הנירות שבעה ימים ברא הב"ה ומכלם לא בחר אלא יום השביעי שנ' ויברך אלהים את יום השביעי שכל מי שמשמר את השבת אשריו בעולם הזה ואשריו בעולם הבא שנ' אשרי אנוש יעשה זאת ובן אדם יחזיק בה שומר שבת מחללו אל תקרי מחללו אלא מחול לו על כל פשעיו:
<h2>פרקי דרבי אליעזר פרק כ</h2>
ויגרש את האדם גורש ויוצא לו חוץ לגן עדן בהר המוריה ששער גן עדן סמוך להר המוריה ששם לקחו ומשם החזירו למקום שלוקח שנ' ולעבוד את האדמה אשר לוקח משם ר' יהודה אומר אדם הראשון שמר את השבת ראשון בעליונים ואדם שמר את השבת בתחתונים והיה יום השבת משמרו מכל רע ומנחמו מכל שרעפי לבו שנ' ברוב שרעפי בקרבי תנחומיך ישעשעו נפשי ר' יהושע בן קרחא אומר מן האילן שנתחבאו תחתיו לקחו עלים ותפרו שנ' ויתפרו עלה תאנה ר' אלעאי אומר מן העור שהפשיט הנחש לקח הב"ה ועשה להם כתונת עור וילבישם בין השמשות של שבת היה אדם מהרהר בלבו והיה אומר שמא הנחש שהתעה אותי יבא וישופני עקב ונשתלח לו עמוד של אש ולשמרו ולהאיר לו מכל רע ראה אדם עמוד של אש ושמח בלבו ופשט את ידו לאור האש ואמר ברוך אתה ה' אלהינו מלך העולם בורא מאורי האש וכשהרחיק את ידיו מאור האש אמר עכשיו אני יודע שנבדל יום הקדש מיום החול למה שאין להבעיר אש ביום השבת ובאותה שעה אמר ברוך אתה ה' אלהינו מלך העולם המבדיל בין קדש לחול ואם אין לו יין פושט את ידיו לאור האש ומסתכל בצפורניו שהן לבנות מן הגוף ואמר ברוך אתה ה' בורא מאורי האש וכיון שמרחיק מן האש אומ' ברוך אתה ה' המבדיל בין קדש לחול ואם היה בדרך פושט את ידיו לאור הכוכבים שהן של אש ואומ' ברוך אתה ה' אמ"ה בורא מאורי האש ואם יתקדרו שמים תולה אבן מן החוץ ואומ' ברוך אתה ה' אמ"ה בורא מאורי האש ר' יצחק אומר כל מי שאינו מבדיל במוצאי שבת או שומע מן המבדילים אינו רואה סימן ברכה לעולם וכל מי שהוא מבדיל במוצאי שבתות או שומע מן המבדילים הב"ה קורא לו קדוש ומצילו מצרת העמים שנ' והייתם קדושים כי קדוש אני ה' באחד בשבת נכנס אדם במימי גיחון העליון עד שהמים הגיעו עד צוארו והיה מתענה שבע שבתות ימים עד שנעשה גופו כמין ירוקה ואמ' אדם לפני הב"ה רבון כל העולמים העבר נא חטאתי מעלי וקבל את תשובתי וילמדו כל הדורות שיש תשובה מה עשה הב"ה פשט את יד ימינו וקבל את תשובתו והעביר את חטאתו מעליו שנ' חטאתי אודיעך ועוני לא כסיתי סלה מן העולם הזה והעולם הבא ישב האדם ודרש בלבו ואמר ידעתי כי מות ישופני ובית מועד לכל חי אמ' אדם עד שאני בעודי אבנה לי בית מלון לרבצי ואשב ובנה בית מלון לרבצו חוץ להר המוריה אמ' אדם מה הלוחות על ידי שהן עתידין להכתב באצבע של הב"ה עתידין מימי הירדן לברוח מפניהם גופי שגבלו שתי ידיו ורוח נשמת פיו שנפח באפי לא על אחת כמה וכמה יבואו לאחר מיתתי יקחו את עצמותי ויעשו להם ע"ז אלא הרי אני מעמיק את ארוני למטה מערה לפנים מן המערה לפיכך ניקראת מערת המכפלה שהיא כפולה ושם נתון אדם ועזרו אברהם ועזרו יצחק ועזרו יעקב ועזרו לפיכך נקרא קרית ארבע על שם ארבע זוגות ועליהם הכתוב אומר יבא שלום וינוחו על משכבותם:
<h2>פרקי דרבי אליעזר פרק כא</h2>
ומפרי העץ אשר בתוך הגן תני ר' זעירא ומפרי העץ אין העץ אלא אדם שנמשל לעץ שנ' כי האדם עץ השדה אשר בתוך הגן אין גן אלא אשה שנמשלה לגן שנ' גן נעול אחותי כלה ואמר הגן ולא אמר אשה תפש לשון נקיה מה הגינה הזאת כל מה שנזרעה צמחה ומוציאה כך האשה הזאת כל מה שנזרעה הרה ויולדת בבעילה בא אליה רוכב נחש ועברה את קין ואחר כך בא אליה אדם ועברה את הבל שנ' והאדם ידע את חוה אשתו מה ידע ידע שהיתה מעוברת וראה את דמותו שלא מן התחתונים אלא מן העליונים ואיתנביאת ואמרה קניתי איש לה' ר' מיאשה אומר נולד קין ואשתו תואמות עמו אמר לו ר' שמעון והלא כתי' איש אשר יקח את אחותו בת אביו או בת אמו וראה את ערותה והיא תראה את ערותו אלא מתוך דברים דע לך שלא היו נשים אחרות שישאו להן והתירן להן שנ' אמרתי עולם חסד יבנה בחסד נבנה העולם עד שלא נתנה התורה ר' יוסף אומר קין והבל תאומים היו שנ' ותהר ותלד את קין בההוא שעתה אוסיפת למילד ותוסף ללדת את אחיו את הבל ויהי קין איש אוהב לזרוע ויהי הבל איש אוהב לרעות צאן זה נותן ממלאכתו מאכל לזה והגיע לילו יום טוב בפסח וקרא אדם לבניו ואמר להן עתידין ישראל להקריב קרבנות פסחים הקריבו גם אתם לפני בוראכם והביא קין מותר מאכלו קליות זרע פשתן והביא הבל מבכורות צאנו ומחלביהן כבשים שלא נגזזו לצמר ונתעבה מנחת קין ונתרצה מנחת הבל שנ' וישע ה' אל הבל ואל מנחתו ר' יהושע בן קרחא אומר אמר הב"ה חס ושלום שלא נתערבו מנחת הבל וקין לעולם אפי' בארג בגד שנ' לא תלבש שעטנז צמר ופשתים יחדו ואפילו היא מדובקת לא תעלה עליך ר' צדוק אומ' נכנסה שנאה בלבו של קין על הבל אחיו על שנתרצה מנחתו ולא עוד אלא שהיתה תאומתו של הבל יפה בנשים וחמד אותה בלבו ולא עוד אלא שאמר שאהרג את הבל אחי ואקח את תאומתו ממנו שנ' ויהי בהיותם בשדה ואין שדה אלא אשה שנמשלה לשדה ולקח את האבן וטבעה במצחו של הבל והרגו שנ' ויקם קין אל הבל אחיו ויהרגהו ר' אומ' לא היה יודע קין שהנסתרות גלויות לפני הב"ה ולקח נבלתו של הבל אחיו וטמנה בשדה אמר לו הב"ה אי הבל אחיך אמר לפניו רבון כל העולמי' לא שומר כרם ושדה שמתני ולא שומר אחי שנ' השמר אחי אנכי אמר לו הב"ה הרצחת וגם ירשת קול דמי אחיך צועקים אלי מן האדמה ואתה אומ' השומר אחי אנכי וכיון ששמע קין הדבר הזה נבהל ואררו שיהיה נודד בארץ על שפיכות דמים ועל כן אמר קין לפני הב"ה רבון כל העולמים גדול עוני מנשוא שאין בי כופר ונחשב לו הדבר הזה בתשובה שנ' ויאמר קין אל ה' גדול עוני מנשוא ולא עוד אלא שאמר קין לפני הב"ה עכשו יעמד צדיק בארץ ויזכור שמך עלי ויהרגני מה עשה הב"ה נטל אות אחת מכ"ב אותיות ונתן על זרעו של קין שלא יהרג שנ' וישם ה' לקין אות הכלב שהיה משמר צאנו של הבל היה משמר נבלתו מכל חיית השדה מכל עוף השמים והיה אדם ועזרו יושבים ובוכים ומתאבלים עליו ולא היו יכולים מה לעשות שלא היו נהוגין קבורה עורב אחד שמת רעהו אמר אלמוד לאדם זה מה לעשות מה עשה נטל רעהו וחפר בארץ וטמנו לעיניהם וקברו אמר אדם כעורב הזה אני עושה ונטל את נבלתו של הבל וחפר בארץ וטמנה ושלם הב"ה לעורבים שכר טוב בעולם הזה ומה שכר טוב נתן להם שהן מולידין את בינהם ורואין אותם לבנים ובורחין מלפניהם וסבורים שהם בני נחש והב"ה מזמין להם יתושים ונותן להם מזונם ואוכלין שנ' מי יכין לעורב צידו ולא עוד אלא קוראין ליתן מטר על הארץ והב"ה שומע לקולן ושולח מטר על פני הארץ שנ' נותן לבהמה לחמה לבני עורב אשר יקראו:
<h2>פרקי דרבי אליעזר פרק כב</h2>
ויחי אדם מאה ושלשים שנה ויולד בדמותו כצלמו מכאן אתה למד שלא היה קין לא מזרעו ולא מדמותו ולא כצלמו של אדם עד שנולד שת והיה כדמותו וכצלמו מכא"ן את"ה למ"ד של"א הי"ה קי"ן של אדם אביו שנ' ויולד כדמותו כצלמו ר' שמעון אומר משת עלו ונתייחסו כל הדורות של צדיקים ומקין עלו ונתייחסו כל הדורות של רשעים המורדים והפושעים שמרדו בצורם ואמרו אין אנו צריכין לטיפת גשמיך ולא ללכת בדרכיך שנ' ויאמרו לאל סור ממנו ר' מאיר אומר גלוי ערוה היו מהלכין דורות של קין האנשים והנשים כבהמה ומטמאין בכל זנות איש באמו ובבתו ובאשת אחיו ובאשת רעהו וברחובות וביצר הרע של מחשבת לבם שנ' וירא ה' כי רבה רעת האדם ר' אומר המלאכים שנפלו ממקום קדושתן מן השמים ראו את בני דורותיו של קין גלויות בשר ערוה כוחלות עיניהם כזונות וטעו אחריהם ולקחו מהן נשים שנ' ויקחו להם נשים מכל אשר בחרו ר' יהושע אומר המלאכים אש לוהט הם שנ' משרתיו אש לוהט והוא בא כבעלת בשר ודם ואינה נשרפת את הגוף אלא בשעה שנפלו ממקום קדושתן חזר כחן וקומתן כבני אדם ולבשו גוש ועפר שנ' לבש בשרי רמה וגוש עפר ר' יצחק אומר הענקים נולדו מהם המהלכין בשרירות לבם ובגובה קומתם ומשלחים ידם בכל גזל וחמס ובשפיכות דמים שנ' ושם ראינו את הנפילים ואומר הנפילים היו בארץ ר' יהושע אומר ישראל נקראו בני האלהים שנ' בנים אתם לה' אלהיכם והמלאכים נקראו בני האלהים שנ' ברן יחד ככבי בקר ויריעו כל בני אלהים ואלו עד שהם במקום קדושתן בשמים נקראו בני האלהים שנ' וגם אחריכם אשר יבואו ר' לוי אומר היו מולידין בניהם והיו פרים ורבים כמין שרץ גדול ששה בכל לידה באותה שעה היו עומדין על רגליהם ומדברים בלשון הקדש ומרקדין לפניהם כצאן שנ' ישלחו כצאן עויליהם אמר להם נח שובו מדרכיכם וממעשיכם הרעים שלא יבא עליכם את מי המבול ויכרית כל זרע בני אדם אמרו לו הרי אנו מונעים עצמינו מפריה ורביה שלא להוציא זרע בני אדם מה היו עושין היו משחיתין מקום זרעם על הארץ שלא להוציא זרע בני אדם שנ' וירא אלהים את הארץ והנה נשחתה אמרו אם מי המבול מביא עלינו מן השמים הרי אנו גבוהים קומה ואין המים גבוהים קומה על צוארינו ואם מימי תהומות מביא עלינו יש בכפות רגלינו לחתום כל התהומות מה עשו פשטו את כפות רגליהם וחתמו את כל התהומות מה עשה הב"ה הרתיח מימי תהום והיו עולין ושולקין את בשרם ופושטין את עורם מעליהם שנ' בעת יזורבו נצמתו בחומו נדעכו ממקומם אל תקרי בחומו אלא בחמומו:
<h2>פרקי דרבי אליעזר פרק כג</h2>
וזה אשר תעשה אותה תני ר' אושעיא באצבע הראה הב"ה לנח ואמר לו כזה וכזה תעשה אותה מאה וחמשים קנים צד אחד אורך ימינה של תיבה מאה וחמשים לצד אחד שמאלה שלשים ושלש קנים בצד רחבה בפנותה לפניה לאחריה בצד רחבה ועשרים בתוך הרי אלו לאוצרות מאכל אופניות לצד אורך ימינה של תיבה וחמשים אופניות בצד אורך שמאלה של תיבה והמכניסים אמת המים נפתחים ונסגרים וכן ביציע התחתון וכן במעלה השנייה וכן במעלה השלישית מדור כל בהמה וחיה ביציע התחתון מדור כל עופות במדור השנייה מדור כל השקצים ובני אדם ביציע השלישית מכאן אתה למד ששלש מאות וששה וששים מיני בהמה בארץ ושלש מאות וששה וששים מיני עופות בארץ ושלש מאות וששה וששים מיני שקצים ורמשים בארץ וכן ביציע התחתונה וכן במעלה השלישית שנ' תחתיים שנים ושלשיים תעשיה ר' תחנא אומ' שנים וחמשים היה נח מתעסק ועושה בתיבה שישובו מדרכיהם הרעים ולא שבו ועד שלא באו ימי המבול היו הטמאין מרובים מן הטהורים וכשבאו מימי המבול ורצה הב"ה לרבות את הטהורין ולמעט את הטמאין וקרא לנח ואמר לו הבא אליך אל התיבה מכל הבהמה הטמאה שנים איש ואשתו אמר נח לפני הקב"ה רבון כל העולמים וכי יש כח בי לקבצם אל התיבה וירדו המלאכים הממונים על כל מין ומין והיו מקבצין אותם אל התיבה וירד"ו המלאכי"ם ואת מזוניהם עמם והיו באים מאליהן אליו שנ' ויבאו אל נח אל התיבה כלומר היו באים מאליהם ויביאו אל נח אין כתיב כאן אלא ויבאו מאליהם ר' מנא אומר כיון שנכנסו כל הבריות בתיבה סגר אותם וחתם הב"ה בידו את שער התיבה שנ' ויסגור ה' בעדו ר' מאיר אומר אבן אחת של מרגלית היתה תלוי בתיבה והיתה מאירה לכל הבריות שהיו בתיבה כנר שהוא מאיר בתוך הבית וכשמש הזה שהוא מאיר בגבורתו בצהרים שנ' צוהר תעשה לתיבה ר' צדוק אומר בעשרה במרחשון נכנסו כל הבריות לתיבה ובשבעה עשר בו ירדו מימי המבול על הארץ מן השמים שהם מים זכרים ועלו מימי תהומות שהם מים נקבות ונצמדו אלו עם אלו וגברו להחריב את העולם שנ' והמים גברו מאד מאד ונמחו כל היקומים אשר על פני האדמה שנ' וימח את כל היקום חוץ מנח ואשר אתו בתיבה שנ' וישאר אך נח וחוץ מעוג מלך הבשן שישב על עץ אחד תחת סילונית של תיבה ונשבע לנח ולבניו שיהיה להם עבד עולם מה עשה נח נקב חור אחד בתיבה והיה מושיט לו מזונו בכל יום ויום ונשאר גם הוא שנ' רק עוג מלך הבשן נשאר מיתר הרפאים חוץ מארץ ישראל שלא ירדה עליה מבול מן השמים אלא נתגלגלו המים מכל הארצות ונכנסו לתיבה שנ' בן אדם אמור לה את ארץ לא מטוהרה היא וישלח את העורב לידע מה בעולם והלך ומצא נבלת אדם מושלכת בראשי ההרים וישב לו על מאכלו ולא השיב בשליחותו לשולחיו שנ' וישלח את העורב וכו' וישלח את היונה לראות מה בעולם והשיב שליחותיה לשולחה שנ' ותבא אליו היונה לעת ערב ולמה עלה זית טרף בפיה אלא שאמרה היונה לפני הקדוש ברוך הוא רבון כל העולמים יהיו מזונותי מרים כזית ובידו של הקב"ה ואל יהיו מתוקים כדבש ונתונים ביד בשר ודם מכאן אמרו השולח דברים ביד טמא כאילו שולח דברים ביד כסיל והשולח דברים ביד טהור כציר נאמן לשולחיו ר' צדוק אומר י"ב חדש היו כל הבריות בתיבה והיה נח מתפלל לפני הב"ה ואומר רבון כל העולמים הוציאני ממסגר הזה כי עייפה נפשי מריח אריות בי יכתירו לך צדיקים כתר מלכיות כי הצאתני מן המסגר הזה שנ' הוציאה ממסגר ר' לויטס איש יבנה אומר כל הבאים בתיבה כשהיו באים הפריש הזכרים מן הנקבות שנ' ויבא נח ובניו ואשתו ונשי בניו אתו הרי הזכרים לצד אחד והנקבות לצד אחר וכיון שיצא מן התיבה הצמיד זכרים עם הנקבות שנ' צא מן התיבה אתה ואשתך הרי איש ואשתו ובניך ונשי בניך אתך ברכן לפרות ולרבות בארץ שנ' ויברך אלהים את נח ואת בניו ויאמר להם פרו ורבו ופרו ורבו בני נח והולידו בנים ותאומתן עמם ומצא נח גפן אחד שגר שם ויצאת מגן עדן ואשכלותיה עמה ונטל מפירותיה ואכל ושמח בלבו שנ' המשמח אלהים ואנשים ונטע ממנה כרם ובו ביום נשאת שגשג פירותיה שנ' ביום נטעך תשגשגי ושתה יין ונתגל בתוך אהלו ונכנס כנען וראה את ערות נח וקשר חוט בבריתו וסרסו ויצא לחוץ והגיד לאחיו ונכנס חם וראה ערותו ולא שם על לבו לכסותו אלא ויגד לשני אחיו בחוץ כמצחק באביו וגערו בו שני אחיו מה עשו לקחו בגד אחד שהיה פרוש לפניהם במזרחם עמם את הדרור של מזרח עמם והלכו אחורנית וכסו את ערות אביהם שנ' ויקח שם ויפת את השמלה והקיץ נח מיינו וידע את אשר עשה לו בנו הקטן של חם ואררו שנא' ויאמר ארור כנען וישב נח ודורש בלבו ואמר הקדוש ברוך הוא הצילני ממי המבול והוציאני מן המסגר הזה ואיני חייב להקריב לפניו קרבן ועולות מה עשה נח לקח מן הבהמה הטהורה שור וכשב ומכל עוף הטהור תור ובני יונה ובנה את המזבח הראשון שהקריבו עליו קין והבל והקריב ארבעה עולות שנ' ויבן נח מזבח לה' ויקח אין כתו' כאן אלא ויעל עולות במזבח ועלה ריח ניחוח לפני הקב"ה וערב עליו שנ' וירח ה' את ריח הניחוח מה עשה הב"ה פשט יד ימינו ונשבע לנח שלא להעביר מי המבול על הארץ שנ' כי מי נח זאת לי אשר נשבעתי מעבור מי נח ונתן אות בקשת או ברית שבועה בינו לבין העם שנ' את קשתי נתתי בענן וכן התקינו חכמים שיהיה שבועת נח בכל יום ויום שנ' למען ירבו ימיכם וימי בניכם והביא נח לבניו ולבני בניו ובירך אותם במנוחותיכם והנחילם את הארץ בירך לשם ובניו שחורים וטוים והנחילם את הארץ נושבת בירך לחם ולבניו שחורים כעורב והנחילם תוך הים ובירך ליפת ולבניו כלם והנחילם מדבר ושדותיו אלה הנחילם:
<h2>פרקי דרבי אליעזר פרק כד</h2>
ר' אליעזר אומר היו מולידים את בניהם ופרין ורבין כמין שרץ גדול ששה בכל לידה והיו כלם עם אחד ולב אחד ושפה אחת שנ' ויהי כל הארץ שפה אחת ומאסו בארץ חמדה שנ' ויהי בנסעם מקדם הלכו לארץ שנער ומצאו שם אבן גדולה ורחבת ידים וכל המישור וישבו בה שנ' וימצאו בקעה בארץ שנער ר' עקיבא אומ' השליכו מעליהם מלכות שמים והמליכו עליהם נמרוד עבד בן עבד והלא כל בני חם עבדים הם ואוי לארץ שימלוך עבד שנ' תחת עבד כי ימלוך ר' חכינאי אומ' גבור כח היה נמרוד שנ' וכוש ילד את נמרוד ר' יהודה אומ' הכתונת שעשה הב"ה לאדם ולאשתו היו עם נח ובניו אל התיבה וכשיצאו מן התיבה חם בן נח הוציאה עמו והנחילה לנמרוד ובשעה שהיה לובש אותם כל בהמה וחיה שהיו רואין את הכתב ובאין ונופלים על פניהם לפניו והיו בני אדם סבורין שהוא מכח גבורתו לפיכך המליכו אותו עליהם מלך שנ' על כן יאמר כנמרוד גבור ציד לפני ה' א' נמרוד לעמו באו ונבנה לנו עיר גדולה ונשב בתוכה פן נפוץ על פני כל הארץ כראשונים ונבנה לנו מגדל גדול בתוכה עולה עד לשמים שאין כחו של הב"ה אלא במים ונקנה לנו שם גדול בארץ שנ' ונעשה לנו שם ר' פנחס אומ' לא היו שם אבנים לבנות את העיר ואת המגדל ומה היו עושין היו מלבנים לבנים ושורפים אותם כיוצר חרש עד שבנו אותו גבוה כשבעה מילין מקנה מעלת היו לו במזרחו ובמערבו ואלו שהיו מעלו מעלין לבנים היו עולין ממזרחו ואלו שהיו יורדין היו יורדין ממערבו ואם נפל אדם ומת לא היו שמים לבם עליו ואם נפלה לבנה היו יושבין ובוכין ואומרין מתי תעלה אחרת תחתיה ועבר אברהם בן תרח וראה אותם בונים את העיר ואת המגדל וקללם בשם אלהים שנ' בלע פלג לשונם ומאסו את דבריו כאבן מושלכת על גבי קרקע והלא כל אבן בחור וטוב אין נותנין אותו אלא על פינת הבנין ועליו הכתוב אומ' אבן מאסו הבונים ר' שמעון אומ' קרא הב"ה לשבעים מלאכים הסובבים את כסא מלכותו ואמר להם הב"ה באו ונרד ונבלל את שבעים גוים ואת שבעים לשונות ומניין שאמ' להם שנ' הבה נרדה הבה ארדה אין כתיב כאן אלא הבה נרדה והפילו גורלות ביניהם שנ' בהנחל עליון גוים בהפרידו בני אדם ונפל גורלו של הב"ה על אברהם ועל זרעו שנ' כי חלק ה' עמו יעקב חבל נחלתו אמ' הב"ה חבל וגורל שנפל עלי שרתה נפשי בו שנ' חבלים נפלו לי בנעימים וירד הב"ה ושבעים המלאכים הסובבים את כסא כבודו ובלבל לשונם לשבעים גוים ולשבעים לשון ומניין שירד הב"ה שנ' וירד ה' לראות את העיר ואת המגדל וזו ירידה שנייה והיו רוצין לדבר איש בלשון רעהו ולא היו מכירין איש לשון רעהו מה עשו לקחו איש חרבו ונלחמו אלו עם אלו למשחית וחצי העולם שם נפל בחרב ומשם הפיצם ה' על פני כל הארץ שנ' ויפץ ה' אותם על פני כל הארץ ר' מאיר אומ' עשו אחיו ראה את הכתונת של נמרוד וחמד אותה בלבו והרגו ולקחה ממנו ומניין שהיו חמודות בעיניו שנ' ותקח רבקה את בגדי עשו בנה הגדול החמודות וכל הלובש אותם נעשה גם הוא גבור שנ' ויהי עשו איש יודע ציד וכשיצא יעקב מאת פני יצחק אביו אמ' אין עשו הרשע כדאי ללבוש את הכתונת הללו מה עשה חפר בארץ וטמנה שנ' טמון בארץ חבלו:
<h2>פרקי דרבי אליעזר פרק כה</h2>
ירידה שלישית שירד לסדום שנ' ארדה נא ואראה אמ' הב"ה דבר גדול שאני עתיד לעשות איני מגיד לאברהם אוהבי שנ' וה' אמר המכסה אני מאברהם ר' חנינא בן דוסא אומ' נגלה הב"ה ושלשה מלאכים על אברהם אבינו שנ' וישא את עיניו וירא והתחי"ל והנה שלשה אנשים התחיל מבשר אותו על הריון שרה אשתו שנ' שוב אשוב אליך כעת חיה ואח"כ הגיד לו את מעשה סדום שנ' ויאמר ה' צעקת סדום ועמורה וכו' מכאן אתה למד שכל מי שרוצה לדבר עם חברו דבר שהוא לו גנאי מתחיל בדבר טוב וגומר בדבר רע שאינו לרצון לו מניין אנו למדין מהב"ה שנגלה על אברהם אבינו התחיל מבשר אותו על הריון אשתו שרה ואחר כך הגיד את מעשה סדום שנ' ויאמר ה' זעקת סדום ועמורה התחיל מבקש ומתחנן לפניו רבון העולמים כמות רשע כן מות צדיק האף תספה צדיק עם רשע אמ' לו הב"ה אברהם בזכות צדיק אסלח לסדום שנ' אם אמצא בסדום חמשים צדיקים אסלח לה על כל עונותיו מכאן אמרו אם חמשים בעולם בצדקתם העולם עומד התחיל מבקש ומתחנן לפניו עד שבא לעשרה מכאן אמרו עשרה צדיקים במקום בצדקתם המקום נצול שנ' לא אשחית בעבור העשרה ר' זעירא אומ' עשירי שלוה היו אנשי סדום מן הארץ הטמאה הטובה והשמנה שהיו שבים עליה שכל שצריך לעולם היו מוציאין ממנה זהב היו מוציאין ממנו שנ' ועפרות זהב לו כסף היו מוציאין ממנה שנ' כי יש לכסף מוצא אבנים טובות היו מוציאין ממנה שנ' מקום ספיר אבניה לחם היו מוציאין ממנה שנ' ארץ ממנה יצא לחם ולא בטחו בצל יוצרם אלא על רוב עשרם והעושר דוחה את בעליו מיראת שמים שנ' הבוטחים על חילם ר' נתנאל אומר אנשי סדום לא חסו על כבוד קונם לשבור אוכל לאורח ולגר אלא סבבו את כל האילנות למעלה מפירותיהם כדי שלא יהיו מסורין אפילו לעוף השמים שנ' נתיב לא ידעו עיט ר' יהושע בן קרחא אומ' הקימו עליהם שופטים שופטי שקר וכל אורח וגר שהיו נכנסים לסדום היו עושקים אותם בדינים ולוקחים ממנו המעות ומוציאין אותם ערומים שנ' ואת הגר עשקו בלא משפט והיו יושבין בטח שאנן ושלו בלי פחד מלחמה מכל סביבותם שנ' בתיהם שלום מפחד והיו שבעים בכל תבואות הארץ ולא הוחזק ידם בפת לא לעני ולא לאביון שנ' הנה זה היה חטאת סדום אחותיך גאון שבעתי לחם וכו' ר' יהודה אומ' הכריזו בסדום כל מי שהוא מחזיק בפת לחם עני ואביון ישרף באש פליטת בתו של לוט היתה נשואה לאחד מגדולי העיר וראתה עני אחד מדקדק ברחוב העיר ועגמה נפשה עליו שנ' עגמה נפשי לאביון מה עשתה בכל יום היתה יוצאה לשאוב היתה נותנת בכד שלה מכל מזון ביתה ומאכלת לאותו עני אמרו אנשי סדום העני הזה מאין הוא חי וכשידעו בדבר הוציאו אותה להשרף אמרה רבון כל העולמים עשה משפטי ודיני מאנשי סדום ועלתה צעקתה לפני כסא הכבוד באותה שעה אמר הב"ה ארדה נא ואראה אם כצעקת הנערה הזאת עשו אנשי סדום אהפוך יסודותיה למעלה ופניה למטה שנ' ארדה נא ואראה הכצעקתה הבאה אלי עשו כלה הכצעקתם אין כתיב כאן אלא הכצעקתה וכן הוא אומ' הולך את חכמים חכם למה הוא דומה לאדם שהוא נכנס לבית המרקחים אף על פי שלא לקח ולא נתן ריח טוב לקח ויצא כך כל מי שהוא מהלך עם הצדיקים לוקח מדרכיהם וממעשיהם הטובים לכך נאמר ורועה כסילים ירוע ד"א הולך את חכמים יחכם זה לוט שהיה הולך עם אברהם אבינו עליו השלום ולמד מדרכיו וממעשיו הטובים אמר מה עשה אברהם אבינו עליו השלום עשה ביתו בית קבול לחרן וכל מי שהוא נכנס ויצא היה מקבלו ומאכילו ומשקיהו ואומר להם אמרו אחד הוא אלהי אברהם בעולם וכשבא לוט כך היה עושה וכיון שהכריזו בסדום כל מי שהוא מחזיק בידו בפת לחם לעני ולאביון ישרף באש והיה מתיירא מאנשי העיר מאנ"שי הע"י מעשות יום ויעש לילה שנ' ויבאו שני המלאכים סדומה בערב ולוט יושב בשער סדום ולמה היו יושב בשער סדום אלא שהיה מתיירא מאנשי העיר מעשות יומם וראה שני המלאכים מהלכים ברחוב העיר והיה סבור שהם אורחי הארץ ורץ לקראתם אמ' להם בואו ולינו בתוך ביתי ואכלו ושתו לכו לדרככם לשלום ולא קבלו האנשים עליהם והחזיק בידם שלא ברצונם לתוך ביתו שנ' ויפצר בם מאד ראה אותם אחד מאנשי העיר ורץ והגיד לכל אנשי העיר ונקבצו כלם כמנהגם משכב זכור כנשים שנ' ויקראו אל לוט ויאמרו לו ומה עשה לוט כשם שנתן משה נפשו תחת העם כך נתן לו את שתי בנותיו תחת שני המלאכים שנ' הנה לי שתי בנות ולא קבלו עליהם אנשי העיר מה עשו להם המלאכים הכו אותם בעורון עד שעלה עמוד השחר וכשם שהחזיק לוט בידיו של המלאכים והכניסם לתוך ביתו כך החזיקו בידו וביד אשתו וביד שתי בנותיו והוציאו אותם מחוץ לעיר שנ' ויתמהמה ויחזיקו האנשים אמ' להם אל תביטו לאחוריכם שהרי ירדה שכינתו של הב"ה להמטיר על סדום ועל עמורה גפרית ואש עירית אשתו של לוט נכמרו רחמה על בנותיה הנשואות והביטה לאחריה לראות אם הולכות אחריה אם לא וראת אחרי השכינה ונעשית נציב מלח שנ' ותבט אשתו מאחריו ותהי נציב מלח:
<h2>פרקי דרבי אליעזר פרק כו</h2>
עשרה נסיונות נתנסה אברהם אבינו ועמד בכולן הנס הראשון כשנולד אברהם בקשו כל גדולי מלכות והקוסמים להרגו ונחבא בבית הרן שלש עשרה שנה השמש ולא הירח ולאחר שלש עשרה שנה יצא מבית הרן מדבר בלשון הקדש ומאס באלילים ומשקץ את הפסילים ובטח בשם יוצרו ואמר אשרי אדם בוטח בך הנס השני נחבש בבית האסורים עשרה שנים שלשה בכותי ושלשה בבי דרי ולאחר עשר שנים שלחו והביאו אותו אצלו והשליכוהו לתוך כבשן האש ומלך הכבוד פשט יד ימינו והצילו מכבשן האש שנ' ויאמר אליו אני ה' אשר הוצאתיך מאור כשדים הנס השלישי טלטולו מבית אביו ומארץ מולדתו והביאו לחרן ושם מת תרח אביו ועתדיי אמו והטלטול קשה לאדם יותר מכל ומניין טלטולו שנ' ויאמר ה' אל אברם לך לך הנס הרביעי מיום שנבראו שמים וארץ לא הביא הב"ה רעב בעולם אלא בימי אברהם ולא בכל הארצות אלא בארץ כנען לנסותו ולהורידו למצרים שנ' ויהי רעב בארץ וירד אברם מצרימה הנס החמשי נלקח שרה אשתו לפרעה לאשה וכי יש אדם שרואה את אשתו נלקחה לאיש אחר ואינו קורע את בגדיו אלא שלא קרב אליה ומניין שנלקחה שרה לפרעה לאשה שנ' ויראו אותה שרי פרעה ר' יהושע בן קרחא אומר באותה הלילה שנלקחה שרה אמנו ליל יום טוב הפסח היה והביא הב"ה על פרעה ועל ביתו נגעים גדולים להודיע שכך הוא עתיד להכות את עם ארצו שנ' וינגע ה' את פרעה נגעים גדולים וכו' במצרים כתיב עוד נגע אחד אביא על פרעה וכי נגעים היו והלא מכת גדולי מצרים היו והמכות נמשלו בנגעים לכך נאמר וינגע ה' את פרעה וכו' ר' יהושע בן קרחא אומר שרה היתה אשת פרעה מאהבתו אותה כתב לה בשטר כתובתה כל ממונו בין כסף בין זהב בין עבדים וקרקעות וכתב לה את ארץ גושן לאחוזה לפיכך ישבו בני ישראל בארץ גושן בארץ שרה אמם וכתב לה את הגר בתו מפלגשו שפחה ומניין שהייתה הגר בתו של פרעה מפלגשו שנ' ושרי אשת אברם לא ילדה לו ולה שפחה מצרית ושמה הגר והשכים פרעה בבקר ונבהל שלא קרב אליה ושלח וקרא לאברהם ואמר לו הרי אשתך שרי לפניך וכל שטר כתובתה עמה קח ולך ואל תעמוד בארץ הזאת שנ' ועתה הנה אשתך קח ולך ויצו עליו פרעה אנשים מעבור אברהם לבא אל ארץ כנען גר בארץ פלשתים להנפש שם והלך והכל צפוי לפני הב"ה ושלח אבימלך ויקח את שרה סבור להעמיד ממנה בנים שנ' וישלח אבימלך ויקח את שרה ונעשה אבימלך וכל נקבות ביתו עקרות ואפי' קדמאי לאבימלך עד ביצי כנים עקרות שנ' כי עצור עצר ה' וירד מיכאל המלאך ושלף את חרבו עליו אמר לו אבימלך זה דין אמת ומשפט אמת להרגני עד שלא ידעתי הגוי גם צדיק תהרוג אמ' לו השב אשת האיש כי נביא הוא ר' יהושע בן קרחה אומ' לר' (טרפו) [טרפון] כל מה שנתן אבימלך לאברהם בעבור שרה נתן שנ' ויקח אבימלך צאן ובקר ויתן לאברהם ועמד אברהם והיה מתפלל לפני הב"ה ואמר לפניו רבונו של עולם בראת את העולם לפריה ורביה אבימלך וכל נקבות ביתו יפרו וירבו ונעתר לו הב"ה שנ' ויתפלל אברהם על אבימלך וירפא אלהים את אבימלך ואת אמהותיו וילדו:
<h2>פרקי דרבי אליעזר פרק כז</h2>
הנס הששי באו עליו כל המלכים להרגו ואמרו נתחיל ראשון בבן אחיו ואחר כך נתחיל לו ובשביל לוט לקחו את כל רכוש סדום ועמורה שנ' ויקחו את לוט ורכושו ובא מיכאל והגיד לאברהם שנ' ויבא הפליט ויגד לאברם העברי ושל עולם הוא מגיד שנ' גם במדעך מלך אל תקלל כי עוף השמים יוליך הכל ובעל כנפים יגיד דבר ולמה נקרא שמו פליט שבשעה שהוריד הב"ה סמאל ואת כת שלו ממקום קדושתו מן השמים אחז בכנפיו של מיכאל להפילו עמו ופלטו הב"ה מידו לפיכך נקרא שמו פליט ועליו אמר יחזקאל בא אלי הפליט מירושלם הכתה העיר וכו' השכים אברהם בבקר ולקח את שלשת תלמידיו עמו ענר אשכול וממרא ואת אליעזר עבדו עמם ורדף אחריהם עד דן זו פעמים שנ' וירדוף עד דן ושם נתעכב הצדיק ששם נאמר לו אברהם תהי יודע שמבני בניך עתידים לעבוד ע"ז שם שנ' ויעש שני עגלי זהב ויעש את האחד בבית אל ואת האחד בדן ושם הניח את שלשה תלמידיו ולקח את עבדו אליעזר שבמניין שמו שמנה עשר ושלש מאות וירדוף אחריהם עד משמאל לדמשק שנא' וירדפם עד חובה שמואל הקטן אומ' שם נחלקה הלילה שיצאו ישראל ממצרים הוא הלילה שהכה הב"ה את בכורי מצרים הוא הלילה שהכה אברהם את המלאכים ואת מחניהם עמם שנ' ויחלק עליהם לילה הוא ועבדיו הלל הזקן אומ' לקח אברהם את כל רכוש סדום ועמורה ואת כל רכושו של לוט בן אחיו וחזר לשלום ולא נעדר לו אפי' אדם אחד שנ' וישב את הרכוש וגם את לוט ורכושו וכו' ר' מאיר אומ' אברהם התחיל ראשון לעשר לקח המעשר מכל מה שהשיב מן הרכוש של סדום ועמורה ואת כל מעשר רכוש לוט בן אחיו ונתן לשם בן נח שנ' ויתן לו מעשר מכל יצא שם בן נח לקראתו וראה את כל המעשים שעשה ואת כל הרכוש שהשיב והיה תמה בלבו התחיל מהלל ומפאר ומשבח לשם עליון ואומר ברוך אל עליון אשר מגן צריך עמד אברהם והיה מתפלל לפני הב"ה ואמ' רבון כל העלמים לא בכח ידי ולא בכח ימיני עשיתי את כל אלה אלא בכח ימינך שאתה מגן לי בעולם הזה ובעולם הבא שנ' ואתה ה' מגן בעדי בעולם הזה כבודי ומרים ראשי לעולם הבא וענו העליונים ואמרו מגן אברהם הנס השביעי אחר הדברים האלה היה דבר ה' אל אברם במחזה לאמר לכל הנביאים נגלה בחזון ולאברהם נגלה במראה החזון במראה מניין שנ' וירא אליו ה' באלוני ממרא בחזון מניין שנ' אחר הדברים האלה היה דבר ה' אל אברם במחזה לאמר אמ' הב"ה לאברהם דע כי ימיני מגנת לך בכל מקום שאתה הולך כתריס לפני הפורענות ונתתי שכר טוב לך ולבניך בעולם הזה ובעולם הבא שנ' שכרך הרבה מאד ר' אומ' הוציא הב"ה לאברהם החוצה בלילי יום טוב הפסח אמ' לו אברהם יש לך כח לספור כל צבא השמים אמ' לפניו רבון כל העולמים וכי יש מספר לגדודיך אמ' לו כך לא יספר זרעך מרוב שנ' ויאמר לו כה יהיה זרעך ר' אליעזר אומ' הראה הב"ה לאברהם אבינו בין הבתרים ארבע מלכיות מושלן ואבדן שנ' ויאמר אליו קחה לי עגלה משולשת וכו' עגלה משולשת זו מלכות שהיא כעגלה דשא עז מושלשת זו מלכות יון שנ' וצפיר העזים הגדיל עד מאד ואיל משולש זו מלכות מדי ופרס שנ' האיל בעל הקרנים אשר ראיתי מלכי מדי ופרס ותור אלו בני ישמעאל אין הלשון הזה לשון תור אלא בלשון ארמית תור זה שור אין לארץ כשיצמד שור זכר עם נקבה יפתחו ויסדרו את כל המעמקים כדין אמ' חיותא רביעתא וגוזל אלו ישראל שנמשלו כגוזל שנ' יונתי בחגוי הסלע כי קולך ערב בתפלה ומראך נאוה במעשים טובים וגוזל אלו ישראל שנמשלו בגוזל שנ' אחת היא יונתי תמתי ר' אחא בן יעקב אומ' לא נאמר לשון זה משולשת אלא גבורי כח כמה דאמ' והחוט המשולש לא במהרה ינתק ר' מיאשא אומ' משולשים אמ' משולשים יהיו שלשה פעמים עתידין יהיו למשול בארץ ישר' פעם ראשונה כל אחד ואחד בפני עצמו פעם שנייה בשנים פעמים שלישית כלם כאחד להלחם על בית דוד שנא' יתיצבו מלכי ארץ ר' יהושע אומ' לקח אברהם חרבו וכתר אותם אחד לשנים שנ' ויקח לו את כל אלה ויבתר אותם בתוך ואלו לא בתר אותם לא היה העולם יכול לעמוד אלא הואיל ובתר אותם תשש כחם והקריב כל בתר בתר לקראת רעהו שנ' ויתן איש בתרו לקראת רעהו וגוזל בן יונה הניח בחיים שנ' ואת הצפור לא בתר מכאן אתה למד שלא היה שם גוזל אחר אלא בן יונה בלבד ירד עליהם העיט לפזרן ולאבדן ואין העיט זה אלא בן דוד בן ישי שנמשל כעיט שנ' העיט צבוע נחלתי לי וכו' כצאת השמש מן המזרח היה אברהם יושב ומניף עליהם בסודרו כדי שלא ימשול בם העיט עד שיבא העורב ר' אלעזר בן עזריה אומ' מכאן אתה למד שאין מושלן של ארבע מלכיות הללו אלא יום אחד מיומו של הב"ה אמ' לו ר' אלעזר בן ערך בודאי כדבריך שנ' נתנני שוממה כל היום דוה חוץ משתי ידות שעה תדע לך שהוא כן בא וראה כשהחמה נוטה במערב שתי ידות תשש אורו ואין נוגה לו וכן עד שלא יבא העורב ישמח אורן של ישראל שנ' והיה לעת ערב יהיה אור עמד אברהם והיה מתפלל לפני הב"ה כדי שלא ישתעבדו בניו בארבע מלכיות הללו ונפלה עליו שנת תרדמה ויישן לו שנ' ותרדמה נפלה על אברם וכי יש לך אדם שהוא יושב וישן ויוכל להתפלל אלא ללמדך שהיה אברם שוכב וישן מכח תפלה כדי שישתעבדו ארבע' מלכיות הללו שנ' והנה אימה חשכה גדולה נופלת עליו אימה זו מלכות אדום שנ' דחילא ואימתני ותקיפא חשכה זו מלכות יון שהחשיכה עיניהם של ישראל מכל מצות התורה גדולה זו מלכות פרס ומדי שגדלה למכור את ישראל חנם נופלת זו מלכות בבל שנפלה בידם ישראל עליו אלו ישמעאלים שעליהם בן דוד יצמח שנ' אויביו אלביש בושת ר' זעירא אומ' לא נבראו מלכיות הללו אלא עצים לגיהנם שנ' והנה תנור עשן ולפיד אש ואין תנור אלא גיהנם שנמשלה כתנור שנ' נאם ה' אשר אור לו בציון בירושלם:
<h2>פרקי דרבי אליעזר פרק כח</h2>
הנס השמיני ויהי אברם בן תשעים ותשע שנה אמ' לו הב"ה עד עכשו לא היתה תמים אלא מול את בשר ערלתך מעליך ותהלך לפני והיה תמים שהערלה טמאה היא מכל הטמאות שנ' כי לא יוסיף יבא בך עוד ערל וטמא שהערלה מום מכל המומים מול בשר ערלתך ותהא תמים רבן גמליאל אומ' שלח אברהם וקרא לשם בן נח ומל את בשר ערלתו של ישמעאל בנו שנ' בעצם היום הזה נמול אברהם בעצם היום הזה בגבורות השמש ובחצי היום ולא עוד אלא בעשור לחדש ביוה"כ נמול כתיב בכפורים כל מלאכה לא תעשו בעצם היום הזה וכאן הוא אומ' בעצם היום הזה נמול אברהם הוי יודע כי ביו"ם הז"ה יכפ"ר הכפורים נמול אברהם אבינו ובכל שנה ושנה הב"ה רואה דם מילתו של אברהם אבינו ומכפר על עונותיהם של ישראל שנ' כי ביום הזה יכפר עליכם ובאותו מקום שנמול אברהם ונשאר דמו שם נבנה המזבח ולכך כתו' את כל דמו ישפוך אל יסוד המזבח ואומר לך בדמיך חיי ר' חנינא בן דוסא אומ' כל הנמולים ביום השלישי כאב להם שנ' ויהי ביום השלישי בהיותם כואבים ומרחיצין את הקטן ביום השלישי שחל להיות בשבת וכל צרכי מילה מותר לעשות בשבת וכל ערל לא יאכל בו ולא יגע בקדש והפורש מן המילה כפורש מן הב"ה רבן גמליאל בנו של ר' יהודה הנשיא אומ' כשנמול אברהם אבינו ביום השלישי היה לו כאב מאד לנסותו מה עשה הב"ה נקב חור אחד מתוך גיהנם והרתיח אותו היום כיומן של רשעים ויצא וישב לו בפתח האוהל לרוח היום שנ' והוא יושב פתח האוהל כחום היום אמ' הב"ה למלאכי השרת באו וראו כחה של מילה עד שלא מל אברהם היה נופל על פניו ואח"כ הייתי מדבר עמו שנ' ויפול אברהם על פניו ועכשו שנמול הוא יושב ואני עומד ומניין שהיה אברהם יושב שנ' וישא אברהם את עיניו וירא והנה שלשה אנשים נצבים עליו ר' זעירא אומ' חמשה ערלות הן ארבעה באדם ואחת באילן ארבעה באדם אלו הן ערלת האוזן ערלת שפתים ערלת לב ערלת בשר ערלת האוזן מניין שנ' והנה ערלה אזנם ערלת שפתים מניין שנ' ואני ערל שפתים ערלת הלב מניין שנ' ומלתם את בשר לבבכם ואומ' כל הגוים ערלים וכל בית ישראל ערלי לב וערלת הלב אינה מנחת לישראל לעשות רצון בוראן ולעתיד לבא הב"ה מתיר את ערלת הלב מישראל ואינן מקשין את עורפם עוד לפני בוראם שנ' והסירותי את לב האבן ערלת הבשר מניין שנ' ומלתם את בשר ערלתכם אחת באילן מניין שנ' וכי תבאו אל הארץ ונטעתם כל עץ מאכל וערלתם ערלתו את פריו תני ר' זעירא אומר אין העץ האמור כאן אלא זה הגפן אם אינן כורתין עץ ערלתו כל פירותיו שהוא עושה עוללות קטופים ולא טובים למראה ונפסל יינן על גבי המזבח וכשכורתין את עץ ערלתו כל פירות שהוא עושה טובים למראה ונבחר יינם להקריב על גבי המזבח כך אברהם אבינו עד שלא נימול הפרי שעשה לא היה טוב במעשיו ונפסל מעל גבי המזבח וכשנמול הפרי שעשה היה טוב במעשיו ונבחר להקריב על גבי המזבח כיין נסך שנ' ויין נסך וכו' ר' אומ' לא עכב אברהם מכל אשר צוהו שנ' ובן שמנת ימים וכשנולד יצחק בן שמנת ימים הגיש למילה שנ' וימל אברהם את יצחק בנו בן שמנת ימים מכאן את למד שכל איש שמגיש בנו למילה כאילו כהן גדול מקריב מנחתו ונסכו על גבי המזבח מכאן אמרו חכמים חייב אדם לעשות שמחה ומשתה באותו היום שזכה להמול את בנו כאברהם שמל את בנו שנ' וימל אברהם את יצחק בנו וכו' ר' יוחנן אומ' כל הגוים הבאים לישראל נמולין בטובתם וברצונם וביראת שמים הם נמולים ואין מאמינין בגר עד שבעה דורות שלא המיר למוצאיהם אבל עבדים נמולים בטובתם ושלא בטובתם ואין אמונה בעבדים כך כל העבדים שנמולו עם אברהם אבינו לא נתקיימו לא הם ולא זרעם בישראל שנ' וכל אנשי ביתו יליד בית ולמה מלן אלא בשביל טהרה שלא יטמאו את אדניהם במאכלו ומשקהו וכל מי שאוכל עם ערל כאילו אוכל בשר שקץ וכל הרוחץ עם הערל כאילו רוחץ עם הנבלה וכל הנוגע בערל כאילו נוגע במת שהם בחייהם כמתים ובמיתתם כנבלת בהמה ואין תפלתם נכנסת לפני הב"ה שנ' לא המתים יהללו יה אבל ישראל שהם נמולים תפלתם נכנסת לפני הב"ה כריח ניחוח שנ' ואנחנו נברך יה ר' אומ' יצחק מל את יעקב ואת עשו ועשו מאס ברית מילה כשם שמאס בבכורה שנ' ויבז עשו את הבכורה ויעקב דבק בברית מילה ומל את בניו ואת בני בניו ומניין שהיו בני יעקב נמולים שנ' אך בזאת נאות לכם אם תהיו כמונו מכאן אתה למד שבני יעקב נמולין היו בני יעקב מלו את בניהם ואת בני בניהם והנחילם לחק עולם עד שעמד פרעה הרשע וגזר גזירות קשות ומנע להם ברית מילה וביום שיצאו ישראל ממצרים נמולו כל העם מקטון ועד גדול שנ' כי מולים היו והיו ישראל לוקחין דם ברית מילה ונותנין על משקוף בתיהם דם ברית מילה ודם פסח ונתמלא רחמים על ישראל שנ' ואעבור עליך ואראך מתבוססת בדמיך בדמך לא כתיב אלא בדמיך בשני דמים דם ברית מילה ודם פסח ואומר לך בדמיך חיי ר' אליעזר אומ' וכי מה ראה הכתוב שני פעמים בדמיך חיי אלא אמ' הב"ה בזכות דם ברית מילה ובזכות דם פסח נגאלו ממצרים ובזכות דם ברית מילה ובזכות דם פסח אתם עתידים להגאל בסוף מלכות רביעי לכך נאמ' ואומר לך בדמיך חיי שלשה ענויין הן ענוי הצום וענוי בית האסורים וענוי הדרך ענוי הצום מניין שנ' עניתי בצום נפשי ענוי בית האסורים מניין שנ' ענו בכבל רגלו ענוי הדרך מניין שנ' ענה בדרך כחי ומענוי הדרך לא מלו וכשיצאו ממצרים נמולו כל העם מגדול ועד קטן שנ' כי מולים היו ר' ישמעאל אומ' וכי ערלים שמעו קולו של הב"ה על הר סיני חס ושלום נמולים היו אלא שלא כתקנם והיו כורתים המילה ולא היו פורעים את המילה וכל מי שהוא מל ולא פרע את המילה כאילו לא מל לכך אמ' הב"ה לא מולים היו ישראל קדמו וכשבאו לארץ ישראל אמ' הב"ה ליהושע אין אתה יודע שאין ישראל נמולין כתקנן חזור ומול אותם פעם שנית שנ' בעת ההיא אמר ה' אל יהושע עשה לך חרבות צורים ויעש לו יהושע חרבות צורים וקבץ את כל הערלות עד שעשה אותם כגבעה וימל את בני ישראל אל גבעת הערלות והיו ישראל לוקחים את הדם ומכסין אותו בעפר המדבר וכשבא בלעם ראה את כל המדבר מלא מערלותיהם של ישראל אמ' מי יוכל לעמוד בזכות דם ברית מילה זאת שהיא מכוסה בעפר הארץ שנ' מי מנה עפר יעקב מכאן התקינו חכמים שיהיו מכסין את הערלה ואת הדם בעפר הארץ שנ' והיה זרעך כעפר הארץ וכך היו ישראל נהוגים למול עד שנחלקו לשני ממלכות ומלכות אפרים נמנעה מהם ברית מילה ועמד אליהו זכור לטוב וקנא קנאה גדולה ונשבע לשמים שלא להוריד טל ומטר על הארץ ושמעה איזבל ובקשה להרוג אותו ועמד אליהו והיה מתפלל לפני הב"ה ואמ' לו הב"ה אליהו טוב אתה מאבותיך ברח עשו בקש להרוג את יעקב וברח מלפניו שנ' ויברח יעקב פרעה בקש להרוג את משה וברח ונמלט מלפניו שנ' וישמע פרעה את הדבר הזה שאול בקש להרוג את דוד וברח מלפניו ונמלט שנ' אם אין אתה ממלט את נפשך וכתיב אחר אומ' ודוד ברח וימלט למד שכל הבורח נמלט ועמד אליהו ז"ל וברח לו להר חורב שנ' ויקם ויאכל וישתה ושם נגלה לו הב"ה אמר לו מה לך פה אליהו קנא קנאתי אמ' לו לעולם אתה מקנא קנאת בשטים על גלוי עריות שנ' פנחס בן אלעזר בן אהרן הכהן וכאן קנאת חייך שאין עושין ברית מילה עד שאתה רואה בעיניך מכאן התקינו חכמים לעשות כסא אחד מכובד למלאך הברית שנקרא אליהו ז"ל מלאך הברית שנ' ומלאך הברית אשר אתם חפצים:
<h2>פרקי דרבי אליעזר פרק כט</h2>
הנס התשיעי נולד ישמעאל בקשת ונתרבה בקשת שנ' ויהי אלהים את הנער ויגדל ונטל קשת וחצים והיה יורה אחר הפנות וראה את יצחק יושב לבדו וירה חץ להרגו וראה זה הדבר שרה והגיד לאברהם ואמרה לו כזה וכזה עשה ישמעאל ליצחק אלא עמוד וכתוב ליצחק כל מה שנשבע הב"ה לך ולזרעך שאין בן האמה יורש עם בני עם יצחק שנ' ותאמר לאברהם גרש את האמה הזאת ואת בנה כי לא יירש בן האמה הזאת עם בני עם יצחק יהודה בן תימא אומר אמ' שרה לאברהם כתוב גט גרושין לאמה ושלח את האמה הזאת מעלי ומעל יצחק בני מן העולם הזה ומן העולם הבא ומכל הרעות שבאו על אברהם הרע בעיניו הדבר הזה מאד ר' יהודה אומ' נגלה הב"ה עליו אמ' לו אברהם אין אתה יודע שהיית לך שרה ראויה לאשה ממעי אמה והיא חברתך ואשת בריתך לא נקראת שרה שפחה אלא אשתך לא נקראת הגר אשתך אלא שפחתך כל מה שדברה שרה באמת הגידה אל ירע בעיניך השכים אברהם וכתב גט גירושין ונתן להגר ושלח אותה ואת בנה מעליו ומעל יצחק בנו מהעולם הזה ומהעולם הבא שנ' וישכם אברהם בבקר ויקח וכו' וישלחהו בגט גירושין ולקח בגד אחד וקשר במתניה כדי שיהא שוטף אחריה לידע שהיא שפחה ולא עוד אלא שעמד אברהם אבינו לראות את ישמעאל בנו ולראות את הדרך שהלכו בה ובזכות אברהם לא חסרו המים מן החמת וכיון שהגיע לפתח המדבר התחילה תועה אחרי ע"ז של בית אביה ומיד חסרו המים מן החמת שנ' ותלך ותתע וכו' בן שבע עשרה שנה הלך ישמעאל מבית אביו ויצחק מבן ארבעים שנה כשלקח רבקה ובזכות אברהם לא חסרו המים מן החמת וכיון שהגיע לפתח המדבר התחילה תועה אחר ע"ז של בית אביה חסרו במים מן החמת כמו שאמ' לעיל ועייפה נפשו של ישמעאל בצמא והלך והשליך את עצמו תחת חרולי המדבר להיות חרשן עליו ואמ' אלהי אברהם אבי יש לפניך תוצאות מים קח את נפשי ממני ואל אמות בצמא ויעתר לו שנ' כי שמע אלהים את קול הנער באשר הוא שם ושם נפתחו להם הבאר שנבראת בין השמשות והלכו ושתו ומלאו את החמת מים שנ' ויפתח אלהים את עיניה ושם הניחו הבאר ומשם נשאו את רגליהם והלכו אל המדבר כלו עד שהגיעו למדבר פארן ומצאו שם מוצאי מים וישבו שם שנ' וישב במדבר פרן שלח ישמעאל ולקח לו אשה מבנות מואב לאחר שלש שנים הלך אברהם לראות את ישמעאל בנו ונשבע לשרה שלא ירד מעל הגמל במקום שישמעאל שרוי תמן והגיע לשם בחצי היום ומצא שם את אשתו של ישמעאל אמ' לה היכן הוא ישמעאל אמרה לו הלך הוא ואמו להביא פירות ותמרים מן המדבר אמ' לה תני לי מעט לחם ומים כי עייפה נפשי מדרך המדבר אמרה לו אין לי לחם ולא מים אמ' לה כשיבא ישמעאל הגידי לו את הדברים הללו וב"ן חכ"ם כחצ"י חכ"ם ואמרי לו זקן אחד מארץ כנען בא לראותך ואמ' חלף מפתן ביתך שאינה טובה לך וכשבא ישמעאל מן המדבר הגידה לו את הדברים הללו ובן חכם כחצי חכם והבין ישמעאל ושלחה אמו ולקחה לו אשה מבית אביה ופטימה שמה ועוד אחר שלש שנים הלך אברהם לראות את ישמעאל בנו ונשבע לשרה כפעם ראשונה שאינו יורד מן הגמל במקום שישמעאל שרוי שם והגיע לשם בחצי היום ומצא שם אשתו של ישמעאל ואמ' לה היכן הוא ישמעאל אמרה לו הוא ואמו הלכו לרעות את הגמלים במדבר אמ' לה תני לי מעט לחם ומים כי עייפה נפשי מדרך המדבר והוציאה לחם ומים ונתנה לו עמד אברהם והיה מתפלל לפני הב"ה על בנו ונתמלא ביתו של ישמעאל מכל טוב ממין הברכות וכשבא ישמעאל הגידה לו את הדבר וידע ישמעאל שעד עכשו רחמי אביו עליו כרחם אב על בנים לאחר מיתתה של שרה חזר אברהם ולקח את גרושתו שנ' ויוסף אברהם ויקח אשה ומדקאמר ויוסף משמע שפעם ראשונה היתה אשתו ועוד לא הוסיף לבא עליה ושמה קטורה שהיתה מקוטרת מכל מיני בשמים ד"א קטורה שהיו נאים מעשיה כקטרת ילדה לו ששה בנים וכלם נקראו על שמו של ישמעאל שנ' ותלד לו את זמרן ואת יקשן וכאשה שהיא מתגרשת מן בעלה כך עמד אברהם ושלחן מעל יצחק בנו מן העה"ז ומן העה"ב שנ' ולבני הפלגשים אשר לאברהם וכו' וישלחם בגט גירושין על שם בנו ישמעאל קדר נקראו בני קדר שנ' לקדר ולממלכות חצור וכו' על שם בנו ישמעאל וקדמה נקראו בני קדם שנ' אל בני קדם על שם שישבו באחוזות קין נקראו בניו בני קין שנ' וחבר הקני נפרד והלא כל בני קין נכרתו במי המבול אלא על שם שישבו באחוזות קין שנ' כי אם יהיה לבער קין כי אם יהיה לבער אש מזרעו של ישמעאל הם ישבותו מלוכת אשור אמ' בלעם משבעים לשונות שברא הב"ה בעולמו לא שם שמו לאחד מהם אלא לישראל הואיל והשוה הב"ה שמו של ישמעאל לשמו של ישראל אוי מי יחיה בימיו שנ' אוי מי יחיה משומו אל ר' ישמעאל אומ' חמשה עשר דברים עתידין בני ישראל לעשות בארץ באחרית הימים ואלו הן ימודו הארץ בחבלים ויעשו בית הקברות למרבץ צאן אשפתות ומדדו בהן ומהן על ראשי ההרים וירבה השקר ויגנז האמת וירחק חק מישראל ותרבה עונות בישראל שני תולעת כצמר ויקמל הנייר והקולמוס ויפסל סלע מלכות ויבנו ההרים הערים החרבות ויפנו הדרכים ויטעו גנות ופרדסים ויגדרו פרוצות חומות בית המקדש ויבנו בניין בהיכל ושני אחים יעמדו אליהם נשיאים בגופן ובימיהן יעמד צמח בן דוד שנ' ביומיהון דמלכא אינון ועוד היה ר' ישמעאל אומ' שלשה מלחמות של מהומה עתידין בני ישמעאל לעשות בארץ באחרית הימים שנ' כי מפני חרבות נדדו ואין חרבות אלא מלחמות אחת ביער בערב מפני חרב נטושה ואחת בים מפני קשת דרוכה ואחת בכרך גדול שהוא כבד משניהם שנ' כי מפני כובד מלחמה ומשם בן דוד יצמח ויראה באבדן של אלו ואלו ומשם יבא לארץ ישראל שנ' מי זה בא מאדום:
<h2>פרקי דרבי אליעזר פרק ל</h2>
הנס העשירי ויהי אחר הדברים האלה והאלהים נסה את אברהם ר"ל היה מנסה בכל פעם ופעם לידע את לבו אם יכול לעמוד ולשמור המצות של תורה ואם לאו ועוד שנתנה התורה שישמור אברהם מצותיה שנ' עקב אשר שמע אברהם בקולי יצא ישמעאל מן המדבר לראות את אברהם אבינו ר' יהודה אומ' באותה הלילה נגלה הב"ה עליו ואמ' לו אברהם קח נא את בנך ואברהם חס על יצחק אמ' לפניו רבון כל העולמים לאי זה בן אתה גוזר אלי לבן הערל או לבן המילה אמ' לו את יחידך אמ' לו זה יחיד לאמו וזה יחיד לאמו אמ' לו אשר אהבת אמ' לו שניהם אני אהב אמ' לו את יצחק והעלהו שם לעולה אמ' לו רבון כל העולמים באי זה הר אמרת לי אמ' לו בכ"מ שתראה את כבודי עומד וממתין לך שם ואומ' זה הוא הר המוריה שנ' על אחד ההרים אשר אומר אליך השכים אברהם בבקר ולקח את ישמעאל ואת אליעזר ואת יצחק בנו עמו וחבש את החמור הוא שרכב עליו אברהם הוא החמור בן האתון שנבראת בין השמשות שנ' וישכם אברהם בבקר הוא החמור שרכב עליו משה בבאו למצרים שנ' ויקח משה את אשתו ואת בניו וירכיבם על החמור הוא החמור שעתיד בן דוד לרכוב עליו שנ' עני ורוכב על החמור בן שלשים ושבע שנה היה יצחק בלכתו אל הר המוריה וישמעאל בן חמשים שנה נכנס תחרות בין אליעזר וישמעאל אמ' ישמעאל לאליעזר עכשו אברהם הקריב את יצחק בנו מוקדה על המזבח ואני בכורו יורש אברהם אמ' לו אליעזר כבר גרשך כאשה שהיא מגורשת מבעלה ושלחך למדבר אבל אני עבדו משרת אותו ביום ובלילה ואני הוא היורש את אברהם ורוח הקדש משיבה אותם ואומרת להם לא זה יורש ולא זה יורש ביום השלישי הגיעו לצופים וכיון שהגיעו לצופים ראה כבוד השכינה עומד על גבי ההר שנ' ביום השלישי וישא אברהם את עיניו וירא את המקום ומה ראה עמוד של אש עומד מן הארץ ועד השמים והבין אברהם שנתרצה הנער לעולה תמימה אמ' לישמעאל ולאליעזר רואים אתם מאומה באחד מן ההרים הללו אמרו לו לאו וחשב אותם כחמור אמ' הואיל ואין אתם רואים מאומה שבו לכם פה עם החמור עם הדומים לחמור נטל את העצים ונתן על גבי המזב"ח יצחק בנו ולקח את האש ואת המאכלת בידו והיו מהלכין שניהם יחדו אמ' יצחק לאביו אבא הרי האש והעצים היכן הוא הכבש לעולה אמ' לו בני אתה הוא הכבש לעולה שנ' ויאמר אברהם אלהים יראה לו השה ר' שמעון אומ' באצבע הראה הב"ה לאברהם אבינו המזבח ואמ' לו זה הוא המזבח והוא היה המזבח שהקריבו קין והבל והוא המזבח שהקריבו נח ובניו שנ' ויבן שם אברהם מזבח אין כתיב כאן אלא ויבן שם אברהם את המזבח הוא המזבח שהקריבו בו הראשונים אמ' יצחק לאביו אבא קשור לי שתי ידי ושתי רגלי שלא אותך כגון הדבור היוצא מן הפה על שום אונס מיתה ונמצאתי מחלל כבוד אב וקשר שתי ידיו ושתי רגליו ועקדו על גבי המזבח ואמץ את שתי זרועותיו ואת שתי ארכובותיו עליו וערך את האש ואת העצים ושלח ידו ולקח את המאכלת וככהן גדול הגיש את מנחתו ואת נסכו והב"ה יושב ורואה האב מעקיד בכל לב והבן נעקד בכל לבו ומלאכי השרת צועקים ובוכים שנ' הן אראלם צעקו חוצה ואמרו מלאכי השרת לפני הב"ה רבון כל העולמים נקראת רחום וחנון מי שרחמיו על מעשיו רחם על יצחק שהוא אדם ובן אדם ונעקד לפניך כבהמה אדם ובהמה תושיע ה' שנ' צדקתך כהררי אל משפטיך תהום רבה אדם ובהמה תושיע ה' ר' יהודה אומ' כיון שהגיע החרב על צוארו פרחה ויצאה נפשו של יצחק וכיון שהשמיע קולו מבין הכרובים ואמ' לו אל תשלח ידך נפשו חזרה לגופו וקם ועמד יצחק על רגליו וידע יצחק שכך המתים עתידים להחיות ופתח ואמ' ברוך אתה ה' מחיה המתים ר' זכריה אומ' אותו האיל כשנברא בין השמשות היה ובא להתקרב תחת יצחק והיה סמאל עומד ומסטינו כדי לבטל קרבנו של אברהם אבינו ונאחז בשני קרנותיו בין האילנות שנ' וישא אברהם את עיניו וירא והנה איל אחר נאחז בסבך בקרניו מה עשה אותו האיל פשט את ידו ואחז בטלתו של אברהם אבינו ונאחז בשתי קרנותיו בין האילנות שנ' וישא אברהם את עיניו וירא והנה איל אחר והביט אברהם וראה האיל והלך והתירו והקריבו תחת יצחק בנו שנ' וילך אברהם ויקח את האיל וכו' ר' ברכיה אומ' עלה קרבן האיל לריח ניחוח לפני הב"ה כאילו היה ריח ניחוח של יצחק ונשבע לברכו בעה"ז ובעה"ב שנ' בי נשבעתי נאם ה' כי ברך אברכך והרבה ארבה את זרעך כככבי השמים כי ברך בעוה"ז אברכך לעה"ב והרבה ארבה את זרעך כככבי השמים לעתיד לבא ר' חנניא בן דוסא אומ' אותו האיל שנברא בין השמשות לא יצא ממנו דבר לבטלה אפרו של איל הוא יסוד על גבי המזבח הפנימי גידי האיל אלו עשרה נבלים של כנור שהיה דוד מנגן בהם עורו של איל הוא אזור מתניו של אליהו ז"ל שנ' איש בעל שער וכו' קרניו של איל של שמאל שתקע בו בהר סיני שנ' ויהי במשוך בקרן היובל ושל ימין שהיא גדולה משל שמאל שהוא עתיד לתקוע בה לעתיד לבא שנ' והיה ביום ההוא יתקע בשופר גדול והיה ה' למלך על כל הארץ ר' יצחק אומ' הכל לא נברא אלא בשביל השתחויות אברהם לא יצא מהר המוריה אלא בזכות השתחויה שנ' ונשתחוה ונשובה אליכם בית המקדש לא נברא אלא בזכות השתחויה שנ' רוממו לה' אלהינו והשתחוו להדום רגליו:
<h2>פרקי דרבי אליעזר פרק לא</h2>
ששה נקראו בשמותן עד שלא נולדו ואלו הן יצחק וישמעאל משה ושלמה ויאשיהו ומלך המשיח ישמעאל מנין שנ' ויאמר לה מלאך ה' הנך הרה ויולדת בן וקראת שמו ישמעאל ולמה נקרא שמו ישמעאל שעתיד לשמוע הב"ה באנקת העם ממה שעתידין בני ישמעאל לעשות בארץ באחרית הימים לפיכך נקרא שמו ישמעאל יצחק מניין שנ' ויאמ' ה' אלהים אל אברהם שרה אשתך יולדת לך בן וקראת את שמו יצחק ולמה נקרא שמו יצחק י' כנגד עשרה נסיונות שנתנסה אברהם אבינו ועמד בכלן צ' כנגד שהיתה אמו בת תשעים שנה כשילדתו שנ' ואם שרה הבת תשעים שנה תלד ח' שמנה ימים של מילה שנ' וימל אברהם את יצחק בנו בן שמנת ימים ק' של אברהם שהיה בן מאה שנה בהולדת את יצחק שנ' ואברהם בן מאת שנה משה מניין שנ' ויאמר ה' לא ידון רוחי באדם לעולם בשגם הוא בשר מהו בשגם למפרע נקרא שמו משה חייו של משה מאה ועשרים שנה שנ' והיו ימיו מאה ועשרים שנה שלמה מניין שנ' הנה בן נולד לך הוא יהיה איש מנוחה כי שלמה יהיה שמו ולמה נקרא שמו שלמה בלשון ארמית נקרא שלמה על שם שלום ושקט ושלוה אתן על ישראל בימיו יאשיהו מניין שנ' הנה בן נולד לבית דוד יאשיהו שמו ולמה נקרא שמו יאשיהו על שם כשיעלה על גבי המזבח אמרה אשי הוא לפי' נקרא שמו יאשיהו שנ' ויקרא על המזבח מלך המשיח מניין שנ' יהי שמו לעולם ולמה נקרא שמו ינון שנ' לפני שמש ינון שמו וכששב אברהם מהר המוריה חרה אפו של סמאל שראה שלא עלתה בידו תאות לבו לבטל קרבנו של אברהם אבינו מה עשה הלך ואמ' לשרה הלא שמעת מה נעשה אח"ר בעולם אמרה לו לאו אמ' לה לקח אברהם את יצחק בנו ושחטו והקריבו על גבי המזבח לעולה התחילה שרה לבכות ומיללת שלשה יבבות כנגד שלשה תקיעות שלשה יבבות יללות כנגד שלשה יבבות ופרחה נשמתה ומתה ובא אברהם ומצאה שמתה ומהיכן בא מהר המוריה שנ' ויבא אברהם לספוד לשרה ולבכותה ר' יצחק אומ' שלש שנים היה יצחק מתאבל ולאחר שלש שנים לקח את רבקה ושכח אבל אמו מכאן אתה למד עד שלא יקח אדם אשה אהבתו הולכת אצל הוריו לקח אשה אהבתו הולכת אחר אשתו שנ' על כן יעזב איש את אביו ואת אמו ודבק באשתו וכי יעזב איש את אביו ואת אמו ממצות כבד אלא שאהבת נפשו דבקה אחר אשתו שנ' ותדבק נפשו בדינה ואומ' ודבק באשתו והיו לבשר אחד ר' יהודה אומ' עשרים שנה היתה רבקה עקרה ולאחר עשרים שנה לקח יצחק את רבקה והלך להר המוריה למקום שנעקד שם והתפלל עליה על הריון הבטן ונעתר לו הב"ה שנ' ויעתר לו ה' היו הבנים מתגברים במעיה כגבורי כח שנ' ויתרוצצו הבנים בקרבה בא עתה לילד ומחבליה הגיעה נפשה למות והלכה להתפלל במקום שהלכה היא ויצחק שנ' ותלך לדרוש את ה' מה עשה הב"ה יעקב אחז בעקבו של עשו להפילו שנ' ואחרי כן יצא אחיו וידו אוחזת בעקב עשו מכאן אתה למד שאין בני עשו נופלים עד שיבא שריד מיעקב ויקצץ רגליו של בני עשו מהר שעיר שנ' כל קביל די חזית וכתוב אחר אומ' לי נקם ושלם ר' תנחומא אומ' גדלו שני נערים אחד הולך בדרך החיים ואחד הולך בדרך המות שנ' ויגדלו הנערים ויהי עשו וכו' יעקב הלך בדרך החיים שהיה יושב אוהלים ועוסק בתורה כל ימיו עשו הלך בדרך המות שהרג את נמרוד ואת חזיר בנו ועוד מעט בקש להרוג את יעקב אחיו שנ' יקרבו ימי אבל אבי ואהרגה את יעקב אחי ר' שמעון אומ' בשעה שנעקד יצחק נשא עיניו למעלה וראה כבוד השכינה וכתוב כי לא יראני האדם וחי תחת המיתה כהו עיניו בזקנותו שנ' ויהי כי זקן יצחק ותכהן עיניו מראות מכאן אתה למד שהסומא חשוב כמת שנ' אל נא תהי כמת הגיע ליל יום טוב הפסח וקרא יצחק לעשו בנו הגדול ואמ' בני הלילה הזה העליונים אומרים שירה הלילה הזה אוצרות טללים נפתחים היום הזה ברכת טללים עשה לי מטעמים עד שאני חי אברככה ורוח הקדש משיבה אותו ואומר אל תלחם את לחם רע עין הלך להביא ונתעכב שם אמרה רבקה אל יעקב בני הלילה הזה אוצרות טללים נפתחים הלילה הזה העליונים אומרין שירה עשה מטעמים לאביך ויאכל עד שהוא בעודו חי יברכך והוא שהוא בקי בתורה פחד לבו על קללת אביו אמרה לו אמו אם ברכה עליך ועל זרעך ואם קללה עלי ועל נפשי שנ' ותאמר לו אמו עלי קללתך בני הלך והביא שני גדיי עזים וכי שני גדיי עזים היה מאכלו של יצחק אלא להקריב אחד קרבן פסחים ואחד עשה מטעמים והביא לאביו אמ' לו קום נא שבא ואכלה ואמ' יצחק הקול קול יעקב יעקב בייחוד השם הקול קול יעקב יעקב בהגיון תורה והידים ידי עשו בכל שפיכות דמים ובכל מות רע ולא עוד אלא כשמכריזין בשמים הקול קול יעקב השמים רועשין וכשהם מכריזין בתחנונים הקול קול יעקב וכל מי שהוא שומע ועושה חלקו עם הידים ידי עשו ר' יהודה אומ' עשרה ברכות בירך יצחק את יעקב על טלי השמים ועל דגן הארץ כנגד עשרה מאמרות שבהם נברא העולם שנ' ויתן לך האלהים מטל השמים יעבדוך עמים וכשיצא יעקב מאת פני יצחק אביו מעוטר כחתן וככלה בקשוריה וירד עליו תחתיו טל מן השמים ונדשנו עצמותיו ונעשה גם הוא גבור כח לכך נאמ' מידי אביר יעקב משם רועה אבן ישראל:
<h2>פרקי דרבי אליעזר פרק לב</h2>
ויזרע יצחק בארץ ההיא ר' אליעזר אומ' וכי זרע דגן זרע יצחק חס ושלום אלא לקח כל מעשר ממונו וזרע צדקה לעניים ולאביונים כשם שאתה אומר זרעו לכם לצדקה קצרו לפי חסד וכל דבר ודבר שעישר פתח לו הב"ה מאה שערין של מיני ברכות שנ' וימצא בשנה ההיא מאה שערים ר' שמעון אומ' מכח צדקות המתים עתידים להחיות מניין אנו למדין מאליהו התשבי שהלך לו לצאת וקבלתו אשה אלמנה בכבוד גדול אמו של יונה ומפיתו ומשמן יצהרו היו אוכלין ושותין הוא והיא ובנה שנ' ותאכל היא והוא בזכות אליהו אכלו לאחר ימים חלה בן האשה ומת שנ' ויהי אחרי הדברים האלה חלה בן האשה וכו' אמרה לו האשה באת אלי בתשמיש המטה והזכרת עוני עלי ומת בני אלא טול כל מה שהבאת לי ותן לי את בני עמד אליהו ז"ל והיה מתפלל לפני הב"ה ואמ' לפניו רבון כל העולמים לא דיי כל הרעות שעברו על ראשי אלא אף האשה הזאת שאני יודע שמתוך צרת בנה דברה דבר שלא נעשה הביאה עלי לעשקני עכשו ילמדו כל הדורות שיש תחיית המתים השב הנפש הילד הזה לקרבו ונעתר לו שנ' וישמע ה' בקול אליהו וכו' וכתיב אחר אומ' ויקח אליהו את הילד וכו' ר' יהושע בן קרחה אומ' ועל זה אתה תמה אל תתמה בא וראה מאלישע בן שפט שלא היתה אשה יכולה להסתכל בפניו שלא תמות והיה מהלך מהר אל הר וממערה אל מערה והלך לשונם וקבלתו אשה בכבוד גדול אחותה של אבישג השונמית אמו של עודד הנביא שנ' ויהי היום ויעבור אלישע אל שונם אמרה האשה לבעלה איש האלהים הזה אין אשה יכולה להסתכל לפניו שלא תמות אלא נעשה נא עלית קיר קטנה ונשים לו שם מטה ושלחן וכסא ומנורה וכל פעם שהוא עובר יסור שם אל העליה שנ' ויהי היום ויבא שמה קרא לשונמית שנ' ויאמר קרא לה ויקרא לה ותעמוד בפתח ולמה עמד בפתח אלא שלא היתה יכולה לעמוד בפניו שלא תמות אמ' לה למועד הזה כעת חיה את חובקת בן מפרי מיעיך אמרה לה אדוני זקן מאד וחדלה ממני אורח נשים ואי אפשר לעשות הדבר הזה אל אדוני איש האלהים אל תכזב בשפחתך ר' זכריה אומ' רצון יראיו יעשה עשה הב"ה רצונו של נביא והרתה וילדה וגדל הנער ויצא לו לפוגת נפש לראות בקוצרים וקראו אסון ומת שנ' ויהי היום ויצא אל אביו אל הקוצרים הדא כלהון עד מנו שנ' וישב על ברכיה עד הצהרים וימת הלכה האשה להר הכרמל ונפלה פניה רצפה לפני אלישע ואמרה הלואי שיהיה כלי ריקם אלא שנתמלא ונשפך אמ' הנביא כל דבר שהב"ה עושה הוא מגיד לי וזה הדבר העלים ממני שנ' ותבא אל איש וכו' מה הוא להדפה מלמד שנתן את ידו בהוד שעל גבי דדיה שנ' ויאמר איש האלהים העלים ממני ולא אמר לי לקח את המשענת אשר בידו ונתן לגחזי אל תדבר בפיך כל דבר מאומה דע שאתה הולך ונותן את המשענת הזאת על פני הנער ויחיה היה הדבר כשוחק בעיניו וכל אדם שהיה פוגע היה אומ' התאמין שהמטה הזה מחיה את המת לפיכך לא עלתה בידו עד שהלך הוא ברגליו ונתן פיו על פיו ועיניו על עיניו והתחיל מתפלל לפני הב"ה ואומ' לפניו רבון על העולמים כשם שעשית נסיםע"יאדני אליהו והחיה את המת כך יחיה הנער הזה ונעתר לו הב"ה שנ' וישב וילך בבית אחת הנה ואחת הנה ויזורר הנער עד שבע פעמים ר' זעירא אומ' תדע לך כח הצדקה בא וראה משלום בן תקות שהיה מגדולי הדור והיה עושה צדקות בכל יום ומה היה עושה היה ממלא את החמת מים והיה יושב על פתח העיר וכל אדם שהיה בא מן הדרך היה משקה אותו ומשיב נפשו עליו ובזכות צדקות שעשה שרתה רוח הקדש על אשתו שנ' וילך חלקיהו הכהן אל חולדה הנביאה אשת שלום בן תקות ולמפרע נקרא שמו בן סחרה כשם שאתה אומ' כי טוב סחרה וכתוב אחר אומ' בן סחרה וכשמת בעלה חסרה צדקות בעליה ויצאו כל ישראל לגמול חסד עם שלום בן תקות וראו את הגדוד שבא אליהם והשליכו את האיש אל הקבר מאלישע וחיה שנ' ויגע האיש וכו' ואחר כך הוליד את חנמאל שנ' הנה חנמאל בן שלום דודך וכו' ר' אליעזר אומ' תדע לך כח הצדקה בא וראה משאול בן קיש שהסיר את האובות והידעונים מן הארץ וחזרו אשר שנא והלך לו לעין דור לאשת צפניה אמו של אבנר ושאלה לו באוב והעלה את שמואל הנביא וראו המתים את שמואל עולה ועלו עמו סבורים שהגיע תחיית המתים וראתה האשה ונבהלה הרבה מאד שנ' ויאמר לה המלך אל תראי כי מה ראית ויש אומרים צדיקים רבים כיוצא בו עלו עמו באותה שעה ר' אליעזר אומ' כל המתים עומדים בתחיית המתים לובשים תכריכהם תדע לך שהוא כן בא וראה מן הזורע בארץ שהוא זורע ערומים ועולים לבושים כמה קלפות והיורדים לבושים אין עולין לבושים ולא עוד אלא בא וראה מן חנניא מישאל ועזריה שירדו לתוך כבשן של אש לבושים בתכריכיהן שנ' ומתכנשן אחשדרפניא וכו' למדו משמואל הנביא שעלה והוא מעוטף מעילו שנ' ותאמר איש זקן עולה והוא עוטה מעיל וכו' ר' יוחנן אומ' כל הנביאים נתנבאו בחייהם ושמואל נתנבא בחייו ולאחר מותו שנ' שמואל לשאול אם אתה שומע לעצתי לנפול בחרב ותהא מיתתך כפרה עליך ויהא גורלך עמי במקום שאני שמי שם ושמע שאול לעצתו ונפל בחרב הוא וכל בניו שנ' וימת שאול וכ' בניו למה שיהא חלקו עם שמואל הנביא לעתיד לבא שנ' ומחר אתה ובניך עמי מה הוא עמי ר' יוחנן אומ' עמי במחיצתי הלל הזקן אומ' אמ' שמואל לשאול לא דייך שלא שמעת בקולו ולא עשית חרון אפו בעמלק אלא גם לשאול לו באוב ולדרוש אוי לרועה אוי לצאנו בשבילך נתן הב"ה את ישראל עמך ביד פלשתים שנ' ויתן ה' גם את ישראל ר' תחנא אומ' גלו ישראל לבבל ולא הניחו מעשיהם הרעים אחאב בן קולייה וצדקייה בן מעשייה נעשו רופאים רופאי שקר והיו מרפאים את נשי כשדים ובאין עליהם בתשמיש המטה שמע המלך וצוה לשרפן אמרו שניהם יהושע בן יהוצדק נאמר שהיה עמנו והוא מצילנו משרפת האש אמרו לו אדני המלך האיש הזה היה עמנו בכל דבר וצוה המלך לשרוף את שלשתן וירד מיכאל המלאך והציל את יהושע בן יהוצדק משריפת האש והעלהו לפני כסא הכבוד שנ' ויראני את יהושע בן יהוצדק וכו' ושניהם נשרפו באש ולוקח מהם קללה אשר קללם מלך בבל באש אין כתיב כאן אלא אשר קלם הא למדנו שנתחתו שערותיו בעונותיהם שנ' בגאות רשע ידלק עני וכו' הלא זה אוד מוצל מאש ר' יהושע אומ' כשהביא נבוכד נצר עלילות של דברים על ישראל להרגן העמיד צלם בבקעה דורא והוציא כרוז ואמ' כל מי שלא ישתחוה לצלם הזה ישרף באש וישראל לא בטחו בצל יוצרם ובאו הם ונשיהם והשתחוו לע"ז ודניאל שהיו קוראים אותו אלהיהם היה גנאי להם לשרפו באש שנ' ועד אחרן וכו' ונטלו את חנניא מישאל ועזריה ונתנו אותם לתוך כבשן האש ובא גבריאל המלאך והצילו מכבשן האש אמ' להם המלך הייתם יודעים שיש לכם אלוה משזיב ומציל למה שבקתון לאלהיכם והשתחוו לע"ז שאין בו כח להציל אלא כדרך שעשיתם בארצכם והחרבתם אותם כן אתם מבקשים לעשות בארץ הזאת ולהחריב אותה וצוה המלך והרגו כלם ומניין שהיו כלם הרוגי חרב שנ' ויאמר אלי בן אדם הנבא בהרוגים האלה וחיו ר' פינחס אומ' לאחר עשרים שנה שנהרגו הרוגים בבבל שרתה רוח הקדש על יחזקאל והוציאו לבקעת דורא והראהו עצמות יבשות הרבה מאד אמ' לו בן אדם מה אתה רואה אמ' לו אני רואה כאן עצמות יבשות אמ' לו יש בי כח להחיות יותר מכאן אלא אמ' ה' אלהים אתה ידעת כאילו לא האמין לפיכך לא נקברו אבותי"ו עצמותיו בארץ טהורה אלא בארץ טמאה כמה דאת אמר ואתה על ארץ טמאה תמות אמ' לו רבון כל העולמים מה הנבואה מביאה עליהם עצם ובשר שאכלו מהם ומתו בארץ אחרת היתה מקרבת עצם אל עצמו ר' יהושע בן קרחא אומ' ירד עליהם ט"ל תחיית טל מן השמים וכמעיין שהוא נובע והוציא מים כך היו נובעים ועולים עליהם בשר ועצמות וגידים שנ' וראיתי והנה עליהם גידים וכו' אמ' לו הנבא אל הרוח שנ' ויאמר אלי הנבא אל הרוח מארבע רוחות באי הרוח ופחי בהרוגים האלה ויחיו באותה שעה יצאו ארבע רוחות השמים ופתחו אוצרות הנשמות והחזיר כל רוח ורוח לגוף כאשר היה שנ' והתנבאתי כאשר צוני ותבא בהם הרוח וחיו וכו' כתוב במצרים ובני ישראל פרו וישרצו וירבו ויעצמו במאד מאד מהו במאד מאד מה להלן ששים רבוא אף כאן ששים רבוא וכולהון עמדו על רגליהון חוץ מאיש אחד אמ' הנביא רבון כל העולמים מה טבו של זה האיש אמ' לו בנשך נתן ובתרבית לקח וחיה חי אני לא יחיה באותה שעה היו ישראל יושבים ובוכים ואומרין היינו מקוים לאור ובא חשך והיינו מקוים לעמוד עם כל ישראל בתחיית המתים ועכשו אבדה תקותינו היינו מקוים להתקבץ עם כל ישראל ועכשו נגזרנו לנו באותה שעה אמ' הב"ה לנביא לכן אמור אליהם חי אני שאני מעמיד אתכם בתחיית המתים לעתיד לבא ומקבץ אתכם עם כל ישראל לארץ שנ' הנה אנכי פותח את קברותיכם והעלתי אתכם ונתתי את רוחי בכם:
<h2>פרקי דרבי אליעזר פרק לג</h2>
ראו עתה כי אני אני הוא ר' אליעזר אומ' וכי מה ראה הכתוב לומר שני פעמים כי אני אני הוא אלא אמר הב"ה אני הוא בעה"ז ואני הוא בעה"ב אני הוא שגאלתי את ישראל ממצרים ואני הוא שעתיד לגאול אותם סוף מלכות הרביעי לכך אמר אני אני הוא כל מי שיאמ' שיש אלהים אחרים אני אמיתנו במות שאין תחיה וכל גוי שיאמ' שאין אלוה אלא אני אני אחייהו במות שני לחיי העה"ב שאני ממית ומחיה לכך נאמר אני אמית ואחיה מחצתי את ירושלם ואת עמה ביום חרון אפו וברחמים גדולים ארפא להם לכך נאמר מחצתי את ירושלם ואני ארפא וכל מלאך ושרף לא יצילו את הרשעים מדינה של גהנם שנ' ואין מידי מציל ר' יהונתן אומ' כל המתים עולין לתחיה חוץ מדור המבול שנ' מתים בל יחיו אלו הגוים שהם כנבלת הבהמה שיקומו ביום הדין אבל דור המבול אף ביום הדין אינם עומדים שנ' רפאים בל יקומו וכל נפשותיהם נעשים רוחות ומזיקין לאדם מישראל עוד שנ' לכן פקדת ותשמידם ותאבד כל זכר למו ר' זכריה אומ' שינת הלילה דומה לעולם למתים וישן ורוחות משוטטות בכל הארץ ומגדת לו בחלום כל דבר שיהיה שנ' בחלום בחזיון לילה אז נגלה אזן אנשים ובמוסרם יחתום כך המתים רוחות משוטטות בכל הארץ ומגדת להם כל דבר שהיה אבל הם נותנין שבח ורנן להב"ה שהוא עתיד להחיותם שנ' יעלזו חסידים בכבוד ירננו על משכבותם ויקיצת הבקר דומה לעתיד לבא שנ' שבענו בבקר חסדך ונרננה ונשמחה וכו' ששה קולן יוצא מסוף העולם ועד סופו ואין הקול נשמע בשעה שכורתין את האילן שהוא עושה פרי הקול יוצא מסוף העולם ועד סופו ואין הקול נשמע ובשעה שהנחש נפשט ובשעה שהאשה מתגרשת מבעלה ובשעה שהאשה נבעל עם בעלה בעילה ראשונה אבל אין קולה נשמע ובשעה שהולד יוצא מן הגוף עד שתראה את השכינה ר' עזריה אמ' כל הנפשות חוזרות ונאספות איש אל דור אבותיו ואל עמיו צדיקים עם הצדיקים ורשעים עם הרשעים שכן אמ' הב"ה לאברהם אבינו ואתה תבא אל אבותיך בשלום מכאן שתרח אביו עשה תשובה וכי כשהנפש יוצא' מן הגוף זה הוא השלום אלא שהצדיקים מקדימין לו שלום שנ' יבא שלום ינוח על משכבו וכתוב אחד אומ' ונאספת אל קברותיך בשלום ר' חנינא אומ' כל ישראל שמתים בחוצה לארץ נפשותם נאספות אל הארץ שנ' והיתה נפש אדוני צרורה בצרור החיים וכל המתים מן הגוים בארץ נפשותם נשלכות בקלע חוצה לארץ שנ' ואת נפש אויביך יקלענה בתוך כף הקלע לעתיד לבא הב"ה אוחז בכנפות הארץ ומנער מכל טומאה כאדם שמנער את הבגד ומשליך כל מה שבתוכה ומשליך אותה לחוץ שנ' לאחוז בכנפות הארץ וינערו רשעים ממנה שלשה אהובים יש לו לאדם בחייו ואלו הן בניו ובני ביתו וממונו ומעשים טובים ובשעת פטירתו מן העולם קורא לבניו ובני ביתו ואומ' להם בבקשה מכם הוציאוני מדין המות הרע הזה והם אומרים לו והלא שמעת ואין שלטון ביום המות ולא כך כתיב אח לא פדה יפדה איש ואפילו ממונו שהוא אוהב אותו אינו יכול לפדותו שנ' ולא יתן לאלהים כפרו למה ויקר פדיון נפשם וחדל לעולם מדבר זה לעולם אלא לך לשלום תנוח על משכבך ותעמוד לגורלך לקץ הימין ויהא חלקך עם חסידי עולם וכשהוא רואה כן מכניס את ממונו ואומ' לו הרבה טרחתי עליך לילה ויום במישור ובהרים בבקשה ממך פדני מן המות הזה והצילני מן המיתה והוא משיבו והלא שמעת לא יועיל הון ביום עברה אחרי כן הוא מכניס הטובי"ם מעשיו הטובים ואומ' להם בואו והצילוני מן המות הזה ותחזקו עמי ואל תניחוני לצאת מן העולם שעדיין יש לכם תוחלת עלי אם אנצל וכן משיבים לו מעשיו הטובים לך לשלום עד שלא תלך לשם אנו מקדימין אותך שנ' והלך לפניך צדקך שבעת ימי האבל מתחיל הגוף להתליע רמה וחוזר הגוף לעפר כשהיה שנ' וישב העפר על הארץ כשהיה ומניין אנו למדין שהנפש נתנה מן השמים בא וראה כשיצר הב"ה את האדם מה עשה נשם את פיו ונזרקה בו נשמה שנ' ויפח באפיו נשמת חיים ר' ישמעאל אומ' כל המתים כעפר הארץ עד שלא נשתייר מן הגוף אלא כמלא תרווד רקב והוא מתערב בעפר כשאור שהוא מתערב בעיסה לעתיד לבא כשיפקוד הב"ה ליתן פקדונות כל גופות הוא מערב בארץ כעפר מייפה ומרבה אותה מיד כל הארץ רעשה וההרים מזדעזעים וקברות נפתחות ואני אומ' קברות מתפרדות אשה מאת רעותה שנ' ויושיעם ה' אלהיכם ביום ההוא ר' עזריה אומ' כל הנפשות בידו של הב"ה הם שנ' אשר בידו נפש כל חי למה הדבר דומה לאחד שהיה מהלך בשוק ומפתח בידו כל זמן שהמפתח בידו כל ממונו בידו כך הב"ה מפתח של בית הקברות ומפתח אוצרות הנשמה בידו לעתיד לבא הב"ה פותח את הקברות ופותח את אוצרות הנשמה ומחזיר כל רוח ורוח בגוף בשר איש שנ' תשלח רוחך יבראון ותחדש פני אדמה ר' יהודה אומ' מיום שחרב בית המקדש ארץ אומללה מרעת כל דריה כאדם שהוא חולה ואין בו כח שנ' נבער כל אדם והארץ חנפה תחת יושביה ואין בה כח לעמד וליתן פירותיה לעתיד לבא הב"ה מוריד תחיית טל ומחייה את המתים שנ' יחיו מיתיך נבלתי יקומון יחיו מתיך אלו ישראל שמתו בטוחים על שמו נבלתי יקומון אלו הגוים שהם כנבלת בהמות שיקומו לפני הדין אבל לא יחיו הקיצו וירננו שוכני עפר אלו הצדיקים שהם שוכני עפר ארץ כי טל אורות טליך אין לצדיקים אלא טל אורות והוא נותן רפואות לארץ שנ' וארץ רפאים תפיל ומה הוא נותן רפואות לארץ אמ' ר' תנחום אדמא תקיפדתא תפלוט והיינו וארץ רפאים תפיל שמלא תחיית טל ולעתיד לבא מנער שער ראשו ומוריד תחיית טל ומחייה את המתים מלא תחיית טל מניין שנ' פתחי לי אחותי רעייתי יונתי תמתי שראשי נמלא טל:
<h2>פרקי דרבי אליעזר פרק לד</h2>
טוב אחרית דבר מראשיתו הברכות הראשונות שברך יצחק ליעקב על טללי שמים ועל דגן הארץ שנ' ויתן לך האלהים מטל השמים הברכות האחרונות ברכות יסוד עולם ואין בהם סוף ויצאו מים חיים מירושלם היא הבאר שעתידה לעלות בירושלם ולהשקות את כל סביבותיה ועל שמצאו אותם פעמים רבות קראו אותה שבעה שנ' ויקרא אותה שבעה על שם הבאר נקראת העיר באר שבע בן שבעים ושבע שנה היה יעקב בצאתו מבית אביו והיתה הבאר מהלכת לפניו מבאר שבע עד הר המוריה מהלך שני ימים והגיע לחצי היום ופגע הב"ה בו שנ' ויפגעו בו מלאכי אלהים וכתיב ויפגע במקום ולא נקרא שמו של הב"ה מקום שבכל מקום שהצדיקים ש"ם הולכים שם הוא נמצא עמהם שנ' בכ"מ ועוד שהוא מעמיד כל העולם בכחו והוא מקומו של עולם וישא יעקב רגליו ואומר ויצא יעקב והאל הקדוש נקדש בצדקה ענו העליונים ואמרו ברוך אתה ה' האל הקדוש:
<h2>פרקי דרבי אליעזר פרק לה</h2>
בלכתך לא יצר צעדך ואם תרוץ לא תכשל לא צרו צעדיו של יעקב ולא נכשל כחו וכגבור גלל האבן מעל פי הבאר והיתה הבאר עולה ושופעת מים חוצה לה וראו הרועים ותמהו שכלם לא היו יכולין לגלול את האבן מעל פי הבאר שנ' ויגש יעקב ויגל את האבן ר' עקיבא אומ' כל מי שהוא נכנס לעיר ומצא נערות יוצאות לפניו דרכו מצלחת לפניו ומניין תדע לך שהוא כן בא וראה מאליעזר עבד אברהם שעד שלא נכנס לעיר ומצא נערות יוצאות לפניו שנ' הנה אנכי נצב על עין המים והיה הנערה היוצאת והב"ה הצליח דרכו שנ' וה' הצליח דרכי ועוד ממי אתה למד ממשה רבינו עליו השלום שעדיין לא נכנס לעיר מצא נערות יוצאות לפניו שנ' ולכהן מדין שבע בנות והצליח דרכו וגאל את ישראל ממצרים ומניין תדע לך שהוא כן בא וראה משאול עד שלא נכנס לעיר מצא נערות יוצאות לפניו שנ' המה עולים במעלה העיר וכו' והצליח דרכו ועלה למלוכה ומניין מיעקב עד שלא נכנס לעיר מצא נערות יוצאות שנ' והנה רחל בתו באה רב הונא אמ' הכל בישול הפסק לא בהע"ז ולא בעה"ב שנ' ואל שדי יברך אותך ועוד הוסיף לו את ברכת אברהם שנ' ויתן לך את ברכת אברהם הוי אומ' טוב אחרית דבר מראשיתו טוב ארך אפים מגבה רוח דבר זה אמ' יעקב אבינו שבכל יום ויום מאריך את רוחו ואומ' כל דברי נגינות מגבה רוח זה עשו הרשע שבכל יום ויום היה אוכל מצידו ומגסות רוחו לא היה נותן ממאכלו ליעקב מאומה פעם אחת יצא לצוד ציד ולא עלתה בידו וראה יעקב אוכל מאכל עדשים וחמד אותם בלבו ואמ' הלעיטני נא מן האדום האדום הזה אמ' לו יעקב אדום יצאת ממעי אמך ומאכל אדום חמדת לאכול על כן קרא שמו אדום ר' אליעזר אומ' מאכל עדשים מאכל אבל תדע לך שהוא כן שכשנהרג הבל היו אבותיו אבלים ועליו אכלו מאכל אבל וכשנשרף הרן באור כשדים היו הורינו אוכלים על אבל עדשים כאבל וכצרה על שהיתה הצר"ה השררה והבכורה לעשו ובאותו היום מת אברהם אבינו וישראל אוכלים מאכל עדשים על אבל וצרת בית המקדש ועל גלות ישראל מכאן אתה למד שאין בני עשו שכניך נופלים עד שיבא שריד מיעקב ויתן לבני עשו מאכל עדשים כאבל וצרה ויקח מהם ששררה ומלכות ובכורה מה שקונה יעקב ממנו בשבועה שנ' השבעה לי כיום וישבע לו ר' עקיבא אומ' כל מקום שהיו אבותינו הולכים היה הבאר מהלכת לפניהם וחופרן בארץ שלשה פעמים ומוציאין אותן לפניהם אברהם חפר שלשה פעמים ומצא אותה לפניו שנ' וישב יצחק ויחפור את בארות המים ויצחק חפר בארץ שני פעמים ומצא אותה לפניו שנ' ויחפרו עבדי יצחק בנחל כתיב בירושלמי והיה ביום ההוא לפני הב"ה קודם שיבא יעקב לחרן מה עשה הב"ה שלח מגפה בצאנו של לבן ונשתיירו ממנו מהרבה מה שהיתה רחל רועה שנ' כי רועה היא ומניין שנשתייר מעט מהרבה שנ' ויעקב רועה את צאן לבן הנותרות ר"ל הנותרות מן המגפה וכי רגלו של יעקב להפרות ולהרבות צאנו של לבן אלא מכאן שיש רגל לאדם מבורכת שנ' ויברך ה' אותך לרגלי וכן לבן אמ' ליעקב נחשתי ויברכני ה' בגללך כשמוע לבן את שמע יעקב בן אחותו ויאמר לו לבן הכי אחי אתה ועבדתני חנם וכי אחיו היה והלא בן אחותו היה אלא ללמדך שבן אחותו של אחותו קרוי כבנו ובן אחיו של אדם כאחיו מאין אנו למדים מאברהם אבינו שנ' ויאמר אברם אל לוט אל נא תהי מריבה ביני וביניך ובין רועי ובין רועיך כי אנשים אחים אנחנו וכתיב אחר אומ' וישמע אברם כי נשבה אחיו וכי אחיו היה והלא בן אחיו היה אלא ללמדך שבני אחיו של אדם כאחיו ובני בניו של אדם כבניו מניין שהם כבניו מיעקב שאמ' אפרים ומנשה כראובן ושמעון יהיו לי וכי בניו היו והלא בני בניו היו אלא ללמדך שבני בניו של אדם כבניו התחיל יעקב לעבד באשה שבעה שנים לאחר שבעה שנים עשה משתה שבעת ימים ולקח את לאה ועוד הוסיף שבעת ימים אחרים משתה ושמחה ולקח את רחל שנ' מלא שבוע זאת ויעש יעקב כן וימלא שבוע זאת ונאספו כל אנשי המקום לגמול חסד עם יעקב אבינו הדא הוא דכתי' ויאסוף לבן את כל אנשי המקום ויעש משתה אמ' הב"ה אתם גמולכם חסד עם יעקב עבדי אף אני אתן לכם (שכרכ) [שכרכם] ולבניכם בעה"ז בשביל שלא יהיו לרשעים נח לעתיד לבא שנ' ונעמן שר צבא מלך ארם וכו' לבן לקח את שתי שפחותיו ונתן לשתי בנותיו וכי שפחותיו היו והלא בנותיו היו אלא מבנותיו של אדם מפלגש נקראו שפחות שנ' ויתן לבן לרחל בתו ר' לוי אומ' ראה הב"ה בצרתה של לאה ונתן לה הריון בטן ניחומין לנפשה וילדה איש טוב תואר וחכם ואמרה ראו בן שנתן לה הב"ה שנ' ותהר ותלד לאה ליעקב בן ותקרא שמו ראובן ועל כן קראה שמו ראובן ר' אליעזר אומ' משבעה חדשים ילדה לאה את בניה ולשבעה חדשים נולדו ליעקב אחת עשר בנים ובת אחת וכלם נולדו וזוגו עמו חוץ מיוסף שלא נולדה זוגתו עמו שהיתה אסנת בת דינה ראויה לו לאשה וחוץ מדינה שלא נולדה זוגה וכמה אמרו חסרה הילדה הזאת לנו דין ומשפט על כן קרא שמה דינה ועוד היה ר' אליעזר אומ' ברח יעקב לבא אל לבן וברח לצאת מפני לבן ברח לבא אל לבן מניין שנ' ויברח יעקב שדה ארם וברח מפני לבן שנ' ויוגד ללבן ביום השלישי כי ברח יעקב ולמה ברח שאמ' לו הב"ה יעקב יעקב איני יכול לשכון שכינתי עליך בחוצה לארץ אלא שוב אל ארץ אבותיך ולמולדתך ואהיה עמך לפיכך ברח ולקח לבן את כל אנשי עירו גבורי כח ורדף אחריו להרגו ירד מיכאל המלאך ושלף חרבו אחריו ובקש להרגו ואמ' לו אל תדבר עם יעקב מטוב עד רע שנ' ויבא אלהים אל לבן בחלום הלילה השכים לבן בבקר וראה את כל אשר ליעקב ואמ' כל אלו משלי הם הואיל ולקחת את כל אלה למה גנבת את אלהי התרפים שלי שהייתי משתחוה להם ומה הם התרפים שוחטין אותן בכור ומולקין את ראשו ומולחין אותו במלח ובשמן טוב וכותבין על טס זהב שם רוח טומאה ומניחין אותו בכר ומדליקין נרות לפניו ומשתחוין לו והוא מדבר עמהן ומניין שהתרפים מדברים שנ' כי התרפים דברו און לפיכך גנבתם רחל שלא יגידו ללבן שברח יעקב ולא עוד אלא להכרית ע"ז מבית אביה ולא ידע יעקב בכל אלה אמר כל מי שיגנוב התרפים ימות בלא עתו והיוצא מפי צדיק כיוצא מפי המלאך וילדה רחל ומתה שנ' ויהי בצאת נפשה כי מתה ר' יהודה אומ' שלשה אבות כרתו ברית עם עמי הארץ ואלו הם אברהם יצחק ויעקב אברהם כרת ברית עם עמי הארץ כשנגלו עליו המלאכים היה סבור שהם אורחי הארץ ורץ לקראתם ורצה לעשות להם סעודה גדולה ואמ' לשרה לעשות להם סעודה גדולה ובאותה שעה ראתה דם נדה לפיכך לא הגיש להם מן העוגות ורץ להביא בן בקר וברח מלפניו בן הבקר ונכנס למערת המכפלה ונכנס אברהם אחריו ומצא שם אדם הראשון ועזרו שוכבים על המטות וישינים ונירות דולקות עליהן וריח טוב עליהם כריח ניחוח לפיכך חמד המערה לאחוזת קבר אמ' לבני יבוס לקנות מהם את מערת המכפלה במכר טוב בזהב ובכתב לאחוזת קבר עולם וכי יבוסים היו והלא חתיים היו אלא עיר יבוס נקרא יבוסים ולא קבלו האנשים עליהם התחיל כורע ומשתחוה אליהם שנ' וישתחו אברהם לפני עם הארץ אמרו אנו יודעים שעתיד הב"ה ליתן לך ולזרעך את כל הארצות האלה כרות עמנו שבועה שאין ישר' יורשים את עיר יבוס כי אם ברצונם ואח"כ קנה את המכפלה במכר זהב ובכתב עולם לאחוזת עולם וישמע אברהם אל עפרון מה עשו אנשי יבוס עשו צלמי נחשת והעמידו אותם ברחוב העיר וכתבו עליהם שבועת אברהם וכשבאו ישראל רץ להכנס בעיר היבוסי ולא היה יכול מפני ברית אברהם שנ' ואת היבוסי יושבי ירושלם לא הורישו בני ישראל וכשמלך דוד בקש להכנס לעיר היבוסי ולא הניחו אותו שנ' ויאמר לדוד לא תבא הנה וכו' והיו ישראל כחול הים אלא בכח השבועה וברית אברהם ראה דוד וחזר לאחוריו שנ' וישב דוד במצודה וכו' ואין אתה יכול ליכנס בעיר היבוסי עד שהתיר כל הצלמים הללו שכתוב עליהם שבועת אות ברית אברהם שנ' כי אם הסירך העורים והפסחים לא היו נכנסים במקדש חס ושלום אלא אלו הצלמים שעינים להם ולא יראו רגל להם ולא יהלכו. שנ' שנואי נפש דוד שהיה דוד שונא לשמוע ולראות ע"ז שנ' על כן יאמרו עור ופסח אמ' דוד לאנשיו כל מי שיעלה בראשונה ויסיר את הצלמים הללו שכתוב עליהם אות ברית שבועת אברהם יהיה לראש ועלה בראשונה יואב בן צרויה ויהי לראש ואחר כך קנה את עיר היבוסי לישראל במכר זהב ובכתב עולם לאחוזת עולם מה עשה לקח מכל שבט חמשים שקלים הרי כלם שש מאות שקלים שנ' ויתן דוד לארנון ויצחק כרת ברית עם עמי הארץ כשגר בארץ פלשתים ראה אותם שהפכו פניהם ויצא מהם בשלום והלכו אחריו אבימלך וכל גדוליו אמ' להם הפכתם אתם את פניכם ממני ועכשיו באתם אלי שנ' ויאמר אליהם יצחק מדוע באתם אלי וכו' ראה ראינו כי היה ה' עמך אמרו אנו יודעים שעתיד הב"ה ליתן לזרעך את כל הארצות האלה כרת עמנו ברית שבועה שאין לישראל יורשין את ארץ פלשתים מה עשה יצחק כרת אמה ממתג החמור שהיה רוכב עליו ונתן לו לאות ברית שבועה וכשמלך דוד רצה לבא בארץ פלשתים ולא היה יכול מפני אות ברית שבועת יצחק שנ' ויקח דוד את מתג האמה מיד פלשתים שנ' ויכנעו פלשתים ולא יכלו עוד יעקב כרת ברית עם עמי הארץ אמ' לו לבן יודע אני שהב"ה עתיד ליתן לזרעך את כל הארצות האל תכרות עמי ברית שבועה שאין ישראל יורשין את ארץ ארם כרת עמו ברית שבועה והציב לו מצבת אבנים והביא את בניו עמו ברית שבועה שנ' ויאמר יעקב לאחיו לקטו אבנים וכי אחיו היו והלא בניו היו אלא ללמדך שבניו של אדם כאחיו אמ' לו לבן ליעקב אם ישראל יורשין את הארצות האלה אל יבאו בארץ ארם לרעה שנ' אם אני לא אעבור אליך וכשמלך דוד רצה לבוא בארץ ארם ולא יכול מכח ברית שבועת יעקב עד שזכ"ר ששבר את המצבה ההיא ועליו אמ' משה רבנו עליו השלום שבר תשבר את מצבותיהם ואח"כ כבש ארץ ארם שנ' ויך דוד את הדרעזר בן רחוב:
<h2>פרקי דרבי אליעזר פרק לו</h2>
כאשר ינוס איש מפני הארי ופגעו הדוב ובא אל הבית וסמך ידו אל הקיר ונשכו נחש הארי זה לבן שרדף אחריו כאריה לחטוף את נפשו והדוב זה עשו שעמד לו על דרך כדוב להמית האם על הבנים וארי יש בו בושת פנים והדוב אין בו בושת פנים עמד יעקב והיה מתפלל לפני הב"ה ואמ' רבון כל העולמים לא כך אמרת לי שוב אל ארץ אבותיך ואל ארץ מולדתך ואהיה עמך והלא עשו הרשע בא להרגני ואינו מתיירא ממך ואני מתיירא ממנו מכאן אמ' אל תתיירא מפני איש שוטר ומושל אלא מפני איש שאין בו יראת שמים ועמד לו על הדרך כדוב שכול להמית אם על הבנים מה עשה הב"ה שלח לו מלאך להושיעו להצילו מיד עשו ונראה לו כאיש שנ' ויאבק איש עמו עד עלות השחר וכיון שעלה עמוד השחר אמ' לו המלאך שלחני שהגיע עת עמידתי לשרת לומר לפני הב"ה שירה ולא רצה לשולחו מה עשה המלאך התחיל לשורר מן הארץ וכששמעו העליונים את קול המלאך שהוא משורר ומזמר מן הארץ אמרו בשביל כבוד הצדיק אנו שומעין המלאך ועליו הכתוב אומר מכנף הארץ זמירות שמענו צבי לצדיק ועוד אמ' לו שלחני אמ' לו איני משלחך עד שתברכני הדא הוא דכתיב ויברך אותו שם ועוד אמ' לו איני משלחך עד שתאמר לי מה שמך וקרא את שמו ישראל כשמו שנקרא שמו ישראל רצה להתגבר עם המלאך והפילו לארץ מה עשה המלאך אחז בגיד הנשה ועשה כחלב המת לפיכך אסור לבני ישראל לאכול גיד הנשה שעל כף הירך שנ' על כן לא יאכלו בני ישראל את גיד הנשה רצה לעבור יעקב את מעבר יבק ולהתעכב שם אמ' לו המלאך לא כך אמרת לי וכל אשר תתן לי עשר אעשרנו לך מה עשה יעקב לקח את מקנה קניינו שהביא מפדן ארם מחמשה אלפים וחמש מאות ועוד אמ' המלאך ליעקב יעקב לא נתת מעשר מכל והלא יש לך בנים ולא עשרת אותם לי מה עשה יעקב הפריש ארבעה בכורות לארבעה אמהות ונשתיירו שמנה בנים התחיל משמעון וגמר בבנימין שבמעי אמו ועוד התחיל משמעון ועלה לוי מעשר קדש לה' שנ' העשירי יהיה קדש לה' ר' ישמעאל אומ' כל הבכורות כשהן שמירת העין חייבין להתעשר מעשר ולא עשר יעקב אלא למפרע התחיל מבנימין שבמעי אמו ועלה לוי קדש לה' ירד מיכאל המלאך ונטל לוי והעלה לפני הב"ה ואמ' לפניו רבון כל העולמים זה הוא גורלך וחלקך ממעשר ופשט הב"ה יד ימינו ואמ' שיהיו לוי ובניו משרתים לפניו בארץ כמלאכי השרת בשמים אמ' מיכאל לפני הב"ה רבון כל העולמים המשרתים למלך אינו נותן להם טרף מזונם לפיכך נתן להם לבני לוי כל קדש שעלה לשמו שנ' אשי ה' ונחלתו יאכלון כשעבר לבא בארץ כנען בא עליו עשו מהר שעיר בזעף אף זומם להרגו שנ' זומם רשע לצדיק אמ' עשו איני הורג את יעקב בחצים ובקשת אלא בפי אני הורגו ומוצץ את דמו שנ' וירץ עשו לקראתו וישקהו אל תהי קורא וישקהו אלא וינשכהו ונעשה צוארו עמוד כמגדל השן צוארך וקהו שיניו של אותו רשע וכיון שראה שלא עלתה בידו תאותו התחיל כועס וחורק בשיניו שנ' רשע יראה וכעס שיניו יחרוק ונמס ולקח יעקב את כל מעשר קניינו שהביא מפדן ארם ושלח ביד עבדיו ונתן לעשו אמ' להם אמרו לו כה אמר עבדך יעקב אמ' הב"ה יעקב עשית הקדש חול אמ' לפניו רבון כל העולמים אני מחניף לרשע בשביל שלא יהרגני מכאן אמרו מחניפין את הרשעים משו"ם בעולם הזה מפני דרכי שלום אמ' לו הב"ה לא דייך שעשית את עצמך הקדש חול אלא שאמרתי ורב יעקב צעיר ואתה אמרת עבדך יעקב חייך כדבריך יהיה מושל עליך לעה"ב לפיכך אמ' לו יעקב יעבר נא אדוני לפני עבדו מכאן אתה למד שאין בני עשו מהר שעיר שנ' וירד מיעקב ואומ' ולא יהיה שריד לבית עשו:
<h2>פרקי דרבי אליעזר פרק לז</h2>
ובא אל הבית וסמך ידו אל הקיר ונשכו נחש וכשבא יעקב לארץ אחוזתו שבארץ כנען נשכו הנחש ואי זה הוא הנחש זה שכם בן חמור שהיתה בתו של יעקב יושבת אוהלים ולא היתה יוצאה לחוץ מה עשה שכם בן חמור הביא נערות משחקות חוצה לו מתופפות ויצאה דינה לראות בבנות הארץ המשחקות ושללה ושכב עמה והרתה וילדה את אסנת ואמרו בני ישראל להורגה שאמרה עכשו יאמרו בכל הארץ שיש בית זנות באהלי יעקב הביא שרץ של זהב שם הקדש כתוב בו ותלה על צוארה ושלחה והלכה והכל צפוי לפני הב"ה וירד מיכאל המלאך והורידה למצרים לבית פוטיפרע שהיתה אסנת ראויה ליוסף לאשה והיתה אשתו של פוטיפרע עקרה וגדלה עמה כבת וכשירד יוסף למצרים לקחה לו לאשה שנ' ויתן לו את אסנת בת פוטיפרע שמעון ולוי קנאו על הזנות הרבה מאד שנ' הכזונה יעשה את אחותנו ולקחו איש חרבו והרגו את כל אנשי שכם וכששמע יעקב נתיירא מאד שאמ' עכשו יאמרו לכל עמי הארץ ויאספו עלי ויהרגוני התחיל לקלל רגזם של בניו שנ' ארור אפם כי עז ועוד שקלל את חרבם בלשון יונית שנ' כלי חמס מכרותיהם שמעו כל עמי ונתייראו מאד ואמרו אם שני בני יעקב עשו את כל הדבר הזה אם יאספו כלם יכולים הם להחריב את העולם ונפל פחדו של הב"ה עליהם שנ' ויסעו ויהי חתת אלהים ולקח יעקב בניו ובני בניו ונשיו והלך לקרית ארבע אצל יצחק אביו ומצא שם את עשו ואת בניו ואת נשיו יושבים באוהל יצחק ותקע לו אהלו חוצה לה וראה יצחק את יעקב ואת נשיו ואת בניו ואת בנותיו ואת כל אשר לו לשנ"י בני"ו ושמח בלבו מאד ועליו הוא אומ' וראה בנים לבניך שלום על ישראל ר' לוי אומ' בשעת אסיפתו של יצחק הניח את מקנהו ואת כל קניינו ואת כל אשר לו לשני בניו לפיכך גמלו חסד לו שניהם שנ' ויקברו אותו עשו ויעקב בניו אמ' עשו ליעקב נחלוק כל מה שהניח לנו אבא לשנים ואני בורר שאני בכור אמ' יעקב הרשע הזה לא מלא עינו מן העושר שנ' וגם עינו לא תשבע עושר מה עשה יעקב אבינו חלק לשני חלקים כל מה שהניח אביו חלק אחד ואת ארץ ישראל חלק אחר מה עשה עשו הלך אצל בנו של ישמעאל אמ' לו ישמעאל לעשו האמורי והכנעני אז בארץ ויעקב בוטח לרשת את הארץ ולכן טול אתה מה שהניח אביך ואין ליעקב מאומה ולקח עשו כל מה שהניח אביו וארץ ישראל ומערת המכפלה לקח יעקב וכתבו כתב עולם ביניהם אמ' לו יעקב לעשו לך מארץ עשו ולקח עשו את נשיו ואת בניו ואת כל אשר לו ולך אל ארץ וכו' ובשכר שפנה את כליו בשביל יעקב אחיו נתן לו הב"ה מאה מדינות משעיר ועד מגדיאל ומגדיאל זה שנ' אלוף מגדיאל אלוף עירם אז ישב יעקב בטח ושאנן ושלו בארץ כנען ובארץ מולדתו ובארץ מגורי אביו שנ' וישב יעקב בארץ מגורי אביו ר' ישמעאל אומ' כל בן זוקן חביב לאביו יותר מדאי שנ' וישראל אהב את יוסף מכל בניו כי בן זקונים הוא לו וכי בן זקונים היה לו והלא בנימין היה בן זקונים אלא על ידי שראה בנבואתו שהוא עתיד למלוך לפיכך היה אוהב אותו מכל אחיו וקנאו בו קנאה גדולה ויראו אחיו כי אותו אהב אביהם מכל אחיו וכו' ועוד שראה אותו בחלומו שעתיד למלוך והגיד לאביו והוסיפו לו שנאה קשה שנ' ויוסיפו עוד שנא אותו ועוד שראה בני פלגש אביו אוכלים בשר איל ובשר כבשים כשהם חיים והוציא עליהם דופי אל יעקב אביהם שנ' ולא יכלו דברו לשלום אמר יעקב ליוסף בני הרי יש לי כמה ימים שלא שמעתי את שלום אחיך ואת שלום הצאן ותראם והנער היה הולך ותועה בדרך ופגע גבריאל המלאך שנ' וימצאהו איש והנה תועה בשדה ואין איש אלא גבריאל שנ' והאיש גבריאל אמ' לו מה תבקש אמ' לו את אחי אנכי מבקש והוליכו אצל אחיו וראו אותו ובקשו להרגו שנ' ויראו אותו מרחוק ויתנכלו אותו להמיתו אמ' להם ראובן אל תשפכו דם השליכו אותו אל הבור הזה אשר במדבר וימות שם ואל תשפכו דם וישמעו לו אחיו ולקחו את יוסף והשליכו אותו אל הבור שנ' וישליכו אותו הבורה מה עשה ראובן הלך וישב לו באחד ההרים לירד בלילה ולהעלות את יוסף מהבור ובשעה אחת אחיו היו יושבים במקום אחד ולב אחד ועצה אחת ועברו עליהם ארחת ישמעאלים ואמרו בואו ונמכרנו לישמעאלים ויהיו מוליכין אותו לקצה המדבר ואין יעקב אבינו שומע שמע עוד ומכרו אותו לישמעאלים בעשרים כסף כל אחד ואחד נטל שני כספים לקנות מנעלים ברגליהם שנ' על מכרם בכסף צדיק ואביון בעבור נעלים אמרו נשים חרם בינינו שאין אחד ממנו מגיד הדבר ליעקב אבינו אמרו ביניהם ראובן אין כאן בנימין אין כאן ואין החרם מתקיים אלא בעשרה ואנו תשעה אם כן היאך נעשו שתפו המקום עמהם והיו עשרה וחרמו ביניהם שלא יגיד שום אחד מהם סוד זה ליעקב ירד ראובן בלילה להעלות יוסף מן הבור ולא מצאו שם אמר להם ראובן הרגתם את יוסף ואני אנה אני בא מצרת אבינו ויגידו לו אחיו הדבר שעשו ואת החרם שהחרימו ושתק וגם הב"ה שתק ומפני החרם לא הגיד הדבר ליעקב וכתי' בו מגיד דבריו ליעקב לפיכך לא ידע יעקב את הדבר שנעשה ליוסף ולכן אמ' טרוף טורף יוסף ר' ינאי אומ' מעון שעשו השבטים במכירת יוסף לא נתכפר להם עד עת מיתתם שנ' באזני ה' צבאות אם יכופר העון הזה עד תמותון ובעון מכירת יוסף בא רעב לארץ ישראל שבע שנים וירדו אחי יוסף לשבר אוכל במצרים ומצאו את יוסף שהוא חי והתירו את החרם ושמע יעקב על יוסף שהוא חי והיתה רוחו של יעקב שנ' ותחי רוח יעקב אביהם וכי מת היתה רוחו של יעקב אביהם ר' עקיבא אומ' החרם הוא שבועה והשבועה הוא החרם שכל מי שהוא יודע ומפר החרם כאלו הוא מפר את השבועה וכל מי שיודע הדבר ואינו מגיד יפול עליו החרם ומכלה את עציו ואת אבניו שנ' וכלתו את עציו ואת אבניו תדע לך שהחרם הוא דבר קשה וכבד בא וראה כח החרם כמה הוא גדול שיהושע בן נון החרים יריחו ואת כל אשר בה שרף באש ועכן בן זרח בן כרמי ראה את התרפים ואת הכסף שהיו מקריבים לפניו ואת האדרת שהיתה פרושה לפניו ולשון הזהב אחד בפיו וחמד אותן בלבו והלך ולקחם וטמנם בתוך אהלו ועל מעט אשר מעל מתו שלשים ושש אנשים צדיקים שנ' ויכו מהם אנשי העי וכו' והלך יהושע וקרע בגדיו ונפל על פניו ארצה לפני ארון ה' ובקש תשובה ונרצה לו הב"ה ואמ' לו יהושע דע כי מעל ישראל בחרם שנ' חטא ישראל וגם עברו את בריתי ראה יהושע בשנים עשר אבנים של כהן גדול שהם כנגד שנים עשר שבטים וכל שבט ושבט שהיה עושה דבר עבירה לא היתה מגיה אורה וידע ששבט יהודה מעל בחרם והפיל גורלות ונלכד עכן בן כרמי שנ' וילכד עכן בן כרמי ולקח יהושע את עכן בן כרמי ואת הכסף ואת האדרת ואת לשון הזהב ואת בניו ואת בנותיו ואת כל אשר לו והעלם לעמק עכור וסקלם ושרפם שם והלא כתיב לא יומתו אבות על בנים ובנים לא יומתו על אבות אם כן הבנים והבנות של עכן מה חטאו שהעלם לעמק עכור וסקלם ושרפם שם היה לו לסקול ולשרוף עכן לבדו שמעל בחרם אלא על שידעו בדבר ולא הגידו סקלם ושרפם גם הם ולמה שרפם על שמתו עליו ששה ושלשים צדיקים שנ' ויכו מהם אנשי העי כשלשים וששה איש ועל שנתן הודאה לפני הב"ה יש לו חלק לעה"ב שנ' יעכרך ה' ביום הזה ביום הזה אתה עכור ואין אתה עכור לעתיד לבא ותדע לך כח החרם בא וראה מן השבטים שקנאו על הזנות על שבט בנימין אמ' להם הב"ה קנאתם על הזנות על שבט בנימין ולא קנאתם על פסל מיכה לפיכך הרגו בהם על בנימין פעם ראשונה ושנייה ושלשית עד שהלכו ונפלו על פניהם ארצה לפני ארון ה' ועשו תשובה גדולה ונרצה להם וחרמו שיהיה כל ישראל שלום אחריהם ועשו תשובה מקטון ועד גדול שנ' כי השבועה הגדולה וכו' וכי נשבעו שבועה כל ישראל אלא שחרם זו היא השבועה אנשי יבש גלעד לא בא עליהם בקהל ונתחייבו מיתה שנ' לאשר לא עלה בקהל לאמר מות יומת תדע לך כח החרם בא וראה משאול בן קיש שהחרים שיצומו כל העם מקטון ועד גדול שנ' ארור האיש אשר יאכל לחם וכו' ויהונתן לא שמע ואכל מעט דבש ונהרו עיניו שנ' ותאורנה עיניו ראה שאול את הפלשתים חוזרים על ישראל וידע שמעלו ישראל בחרם וראה בשתים עשרה אבנים שכל שבט ושבט שהיה עושה דבר מצוה היה אבנו מגיה אורה וכל שבט ושבט שהיה עושה דבר עבירה לא היתה אבנו מגיה אורה וידע ששבט בנימין מעל בחרם והפיל גורלות ונלכד שאול ויהונתן שנ' וילכוד שאול ויהונתן ולקח שאול את חרבו להרוג את בנו שנ' כה יעשה אלהים לי וכה יוסיף כי מות תמות יהונתן אמרו לו העם אדוננו המלך שגגה היא והקריבו עליו קרבן עולה על שגגתו ויעתר לו ופדאוהו העם ממות שנ' ויפדו העם את יהונתן ולא מת הכותיים אינן נחשבים לגוי משבעים לשונות אלא מיתר חמשה גוים שנ' ויבא מלך אשור וכו' ר' יוסי אומ' הוסיף עליהם עוד ארבעה גוים וכלם גם הם שנ' דיינייא ואפרסתרא וכ' וכשגלו ישראל ממקומם משומרון לבבל שלח המלך עבדיו והושיבו אותם בשומרון להעלות מס למלכות מה עשה הב"ה שלח בהם את האריות והיו הורגים בהם שלחו ואמרו למלך בבל אדוננו המלך הארץ ששלחנו עליה אינה מקבלת אותנו כי נשארנו מעט מהרבה שלח המלך וקרא לכל זקני ישראל ואמ' להם כל השנים הללו שהייתם בארצכם לא שכלה אתכם חיית השדה ועכשו אינה מקבלת אתכם אמרו לו דבר של עצה אולי ישיב אותם לארצם אמרו לו אדננו המלך הארץ ההיא אינה מקבלת גוי שאינו נמול אמ' להם תנו שנים מכם וילכו וילמדו תורה ודבר המלך אין להשיב ושלחו וקראו את ר' דוסתאי ואת ר' ינאי ומלו אותם והיו מלמדים אותם תורה שבכתב נוטריקון ובוכים והגוים האלה היו הולכים בחוקות התורה ובחוקות אלהיהם את ה' היו יראים ואלהיהן היו עובדין עלה עזרא מבבל וזרובבל בן שאלתיאל ויהושע בן יהוצדק והתחילו בונים בהיכל שנ' באדין זרובבל בן שאלתיאל וכו' ובאו עליהם השומרונים למלחמה מאה ושמונים אלף וכי שומרונים היו והלא כותיים היו אלא על שם עיר שומרון נקראו שומרונים ועוד שבקשו להרוג נחמיה שנ' לכה ונודעה יחדו ועוד שבקשו לבטל מלאכת שמים שתי שנים והיתה בטלה עד שנת היובל מה עשה עזרא וזרובבל בן שאלתיאל ויהושע בן יהוצדק קבצו כל ישראל אל היכל ה' והביאו שלש מאות כהנים ושלש מאות שופורות ושלש מאות ספרי תורות והיו תוקעים בהם והלויים משוררין ומזמרין ומנדין את הכותיים בסוד שם המפורש בכתב הנכתב על הלוחות ובחרם בית דין העליון ובחרם בית דין התחתון שלא יאכל אדם פת כותיים עד עולם מכאן אמרו כל האוכל בשר משחיטת כותי כאילו אוכל בשר חזיר ואל יתגייר אדם כותי ישראל ואין להם חלק בתחיית המתים שנ' לא לכם ולנו לא בעה"ז ולא בעה"ב ועוד שלא יהיה להם חלק ונחלה בירושלם שנ' ולכם אין חלק וצדקה וזכרון בירושלם ושלחו החרם אצל ישראל ועוד הוסיפו עליהם חרם על חרם והמלך כורש קבע עליהם חרם עולם שנ' ואלהא די שכן שמיא תמן:
<h2>פרקי דרבי אליעזר פרק לח</h2>
ירידה רביעית שירד למצרים שנ' אנכי ארד עמך מצרימה שמע יעקב על יוסף שהוא חי והיה מהרהר בלבו ואומ' איך אעזוב ארץ אבותי וארץ מולדתי ואת ארץ ששכינתו של הב"ה בקרבה ואלך אל ארץ טמאה לתוך העבדים בני חם בארץ שאין יראת שמים ביניהם אמ' לו הב"ה יעקב אל תירא מרדה מצרימה אנכי ארד עמך ושמע יעקב את הדבר הזה ולקח את נשיו ואת בניו ואת בנותיו ובנות בניו וכתיב אחר אומ' ואת דינה בתו וכאן אומ' בנותיו ללמדך שבנותיו של יעקב הם נשי בניו ועל זרעו של יעקב לקחו אחיותיהם ושאר בשרם כדי שלא יתחתנו בעמי הארצות לפיכך נקראו זרע אמת כולו זרע אמת וכשבאו לגבול מצרים נתייחסו כל הזכרים ששים ושש איש ויוסף ושני בניו במצרים הרי תשעה וששים וכתי' בשבעים נפש מה עשה הב"ה נכנס במניין עמהם ועלו במספר שבעים נפש לקיים מה שנ' אנכי ארד עמך מצרימה וכשעלו ישראל ממצרים נתייחסו כל הזכרים ששים רבוא חסר אחד מה עשה הב"ה נכנס במניין עמהם ועלה במספר עמהם לקיים מה שנ' ואנכי אעלך גם עלה ר' ישמעאל אומ' עשרה פעמים אמרו בני יעקב ליוסף עבדך אבינו ושמע יוסף ושתק ושתיקה כהודאה דמייא לפי' נתקצרו מחייו עשרה שנים ושמע שבא אביו לגבול מצרים ולקח את כל האנשים עמו ויצא לקראת אביו וכל העם יוצאים לקראת המלך וכי מלך היה אלא ללמדך שאבא של אדם כמלכו ר' פנחס אומ' שרתה רוח הקדש ורוח חכמה על יוסף מנעוריו ועד יום מותו והיתה מנהגת אותו בכל דבר חכמה כרועה שהוא מנהיג את צאנו שנ' רועה ישראל האזינה נוהג כצאן יוסף ובכל חכמתו הטתו אשה וכשבקש להרגיל עבירה ראה דיוקנו של אביו וחזר לאחריו וכבש את יצרו שלשה כבשו יצרן לפני יוצרן ואלו הן יוסף ובועז ופלטיאל בן ליש והיה ראוי לעמוד מיוסף זרע של שנים עשר שבטים ויצאו מראשי אצבעותי' זרע של עשרה שבטים שנ' ויפוזו זרועי ידיו ונשתיירו שנים מנשה ואפרים והביאה עליו האשה עלילות דברים להרגו ונחבש בבית האסורים עשר שנים ושם פתר את החלומות של עבדי פרעה כשם שהיו הדברים שנ' ויהי כאשר פתר לנו כן היה ופתר את חלום פרעה כששרתה עליו רוח הקדש שנ' הנמצא כזה וכו' וכל הלשונות היו באים אל יוסף לשבור אוכל מיוסף והיה יוסף מדבר לכל עם ועם כלשונו והיה יודע מה הם מדברים לפי' נקרא שמו יהוסף שנ' כי שומע יוסף כי המליץ בינותם ועוד כשהיה יוצא לשוק היה רואה את העמים עשויים כתים כתים וחבורות חבורות והיו מדברים איש כלשונו והיה יודע מה הם מדברים שנ' עדות ביהוסף שמע וכו' ועוד שהיה רוכב במרכבת ועובר בכל גבול ישמע"אל מצרים ומצריות מצעדות לו על החומות ומשליכות עליו טבעות זהב אולי יסתכל בהם לראות את יופי תארו שזפתו עין אדם והיה פרה ורבה בכל עין שנ' בן פרת יוסף בן פורת עלי עין כי המליץ בינותם והם שוברים רעבון בתיהם ואלו באין לשבר אכל והיו שואלים אלו את אלו בכמה הוא משבר בשוק אי זה מהם ובמה היו פותחים את שער המכר וכשהיו באין אל יוסף היה אומ' להם כשם ששמעתם כן הוא בשביל שלא להוציא שער המכר פחות שכל המוציא שער המכר פחות אינו רואה סימן ברכה לעולם ר' נחום אומ' צוה יוסף ובנו את האוצרות בכל עיר ועיר וקבץ את כל תבואות הארץ לאוצרות והיו המצריים מלעיגין ואומ' עכשו התולעים אוכלים את אוצרות יוסף ולא שלטה בהם רמה ולא חסרו עד יום מותו וכלכל את הארץ ברעבון לחם לפיכך נקרא שמו כלל ועוד שכלכל את אביו לחם שובע שנ' ויכלכל יוסף ר' אליעזר אומ' בשעת אסיפתו של יעקב קרא ליוסף בנו ואמ' לו בני יוסף השבעה לי בברית מילה שאתה מעלה אותי לקבור עם אבותי לארץ כנען למערת המכפלה מתחילה הראשונים היו נשבעין בברית מילה עד שלא נתנה התורה שנ' שים נא ידך תחת ירכי ונשבע לו ושמר ועשה שנ' אבי השביעני לאמר וכו' ועלו עמו כל גבורי מלכות לקברו לגמול חסד עם אבינו יעקב שנ' ויעל יוסף לקבור את אביו ויעלו עמו כל עבדי פרעה זקני ביתו וכל זקני ארץ מצרים נמצא מחנה של יוסף אמ' להם הב"ה אתם עושים חסד עם יעקב אף אני נותן לכם שכרכם ולבניכם בעה"ז ובעה"ב וכשמתו המצריים בים סוף לא נשארו במים אלא זכו ליקבר בארץ ואמ' להם הב"ה אתם צדקתם עליכם את הדין אף אני אתן לכם מקום לקבורה שנ' נטית ימינך תבלעמו ארץ וכשבאו למערת המכפלה בא עליהם עשו מהר חורב לחרחר ריב ואמ' שלי הוא מערת המכפלה מה עשה יוסף שלח לרכוש מזלות ולירד למצרים ולעלות כתב עולם שהיה בינם לכך הלך נפתלי שהוא אילה שלוחה חושים בן דן היה פגום באזנו ובלשונו אמ' להם מפני מה אנחנו יושבין כאן הראהו באצבעו אמ' לו בשביל האיש הזה שאינו מניח אותנו לקבור את יעקב שלף את חרבו והתיז את ראשו של עשו ונכנס הראש לתוך מערת המכפלה ואת גוייתו שלח לארץ אחוזתו בהר שעיר מה עשה יצחק אחז בראשו של עשו והיה מתפלל לפני הב"ה ואמ' לפניו רבון כל העולמים יוחן רשע בל למד צדק יוחן רשע זה שלא למד כל המצות שבתורה שנ' בל למד צדק ועל ארץ ישראל ועל מערת המכפלה בעול הוא מדבר שנ' בארץ נכוחות עול השיבתו רוח הקדש ואמרה אני לא יראה גאות ה' שנ' בל יראה גאות ה':
<h2>פרקי דרבי אליעזר פרק לט</h2>
ירידה חמשית שירד לסנה שנ' וארד להצילו מיד מצרים הניח כל ההר וירד לסנה ושכן בה והסנה צרה וצוקה וכולם קוצים ודרדרים ולמה שכן בתוך הסנה שהיא צרה וצוקה אלא שראה ישראל בצרה גדולה ואף הוא שכן עמהם שנ' בכל צרתם לו צר ר' לוי אומ' אותו המטה שנברא בין השמשות נמסר לאדם הראשון מגן עדן ואדם מסרו לחנוך וחנוך מסרו לנח ונח לשם ושם מסרו לאברהם ואברהם ליצחק ויצחק ליעקב ויעקב הוריד אותו למצרים ומסרו ליוסף בנו כשמת יוסף ושללו ביתו נתנה בפלטרין של פרעה והיה יתרו אחד מחרטומי מצרים וראה את המטה ואת האותות אשר עליו וחמד אותו בלבו ולקחו והביאו ונטעו בתוך הגן של ביתו ולא היה אדם יכול לקרב אליו עוד כשבא משה לתוך ביתו נכנס לגן ביתו של יתרו וראה את המטה וקרא את האותות אשר עליו ושלף ידו ולקחו וראה יתרו למשה ואמר זה עתיד לגאול את ישראל ממצרים לפיכך נתן לו את צפורה בתו לאשה שנ' ויואל משה לשבת את האיש והיה משה רועה את צאן יתרו ארבעים שנה ולא שכלה אותם חיית השדה והיו פרים ורבים הרבה מאד ועליהם הכתו' אומ' כצאן קדשים ונהג את הצאן עד שבא לחורב שנ' וינהג את הצאן אחר המדבר ושם עליו הב"ה מתוך הסנה וראה משה את הסנה בוער באש והאש אינה אוכלת את הסנה והסנה אינו מכבה שלהבותיו של אש והסנה איננה נצמחת בארץ אלא אם כן יש מים תחתיה וראה משה והיה תמה בלבו הרבה מאד אמ' מאן יקרא אית ליה בגוה אמ' אסורה נא ואראה את המראה הגדול הזה מדוע לא יבער הסנה אמ' לו הב"ה משה עמוד על עמדך ששם אני עתיד ליתן את התורה לישראל שנ' ויאמר אל תקרב הלום אמר לו הב"ה לך מכאן אמרו כל מי שנכנס למקדש צריך לשלוף נעלו שכך אמ' הב"ה למשה של נעלך מעל רגלך אמ' לו הב"ה לך ואשלחך אל פרעה אמ' לפניו רבון על העולמים לא כך אמרתי לך שלשה וארבעה פעמים אני אין בי כח שאני נפגם בלשוני שנ' ויאמר משה אל ה' לא איש דברים אנכי ולא עוד אלא שאתה משלחני ליד אויבי ומבקש רעתי ועל כן ברחתי מפניו שנ' ויברח משה מפני פרעה אמ' לו אל תירא ממנו שכבר מתו כל האנשים המבקשים את נפשך וכי מתים היו והלא חיים היו אלא שירדו מממונם מכאן אתה למד שכל היורד מנכסיו כאלו מת לכך נאמ' כי מתו כל האנשים המבקשים את נפשך אמ' לו לך ואשלחך אל פרעה אמ' לפניו רבון כל העולמים שלח נא ביד תשלח ר"ל ביד אותו האיש שאתה עתיד לשלוח אמ' לו לא אמרתי לך ואשלחך אל ישראל אלא לך ואשלחך אל פרעה ולאותו האיש שאתה אומ' אני שולח לעתיד לבא אל ישראל שנ' הנה אנכי שולח לכם את אליהו הנביא וכו' והשיב לב אבות על בנים ולב בנים על אבותם אמ' לפניו רבון כל העולמים תן לי אות או מופת אמ' לו השלך את מטך ארצה והשלך את מטהו ארצה ונעשה נחש שרף ולמה הראה הב"ה למשה הנחש שרף במטה ולא הראהו דבר אחר אלא מפני שהנחש נושך וממות לבני אדם כך היה פרעה ועמו נושכין וממיתין את ישראל וחזר ונעשה כעץ יבש אמ' לו כך יהיו פרעה ועמו יבשים כמו העץ היבש שנ' ויאמר ה' אל משה שלח ידך ואחוז בזנבו אמ' לפניו רבון כל העולמים תן לי אות או מופת א"ל הבא ידך בחיקך והביא ידו בחיקו והוציאה והנה מצורעת ולמה הראה למשה בדבר טמא אות פרעה ולא הראהו בדבר טהור אלא מה המצורע טמא ומטמא כך היו פרעה ועמו טמאים ומטמאים את ישראל וחוזר ונטהר אמ' לו כך יטהרו ישראל מטומאת המצריים שנ' ויאמר הבא נא ידך בחיקך למה הראה הב"ה למשה מתוך הסנה אלא האש אלו ישראל שנמשלו כאש שנ' והיה בית יעקב אש ובית יוסף להבה והסנה אלו אומות העולם שנמשלו כקוצים ודרדרים א"ל כך יהיו ישראל בתוך העמים אלא אש של ישראל אוכלת העמים שנמשלו כקוצים וכחרולים ואין אומות העולם מכבין שלהבתן של ישראל שהן מדברי תורה לעתיד לבא אשן של ישראל אוכלת העמים שנמשלו כקוצים שנ' והיו העמים משרפות סיד אמ' משה לפני הב"ה רבון כל העולמים הודיעני נא את שמיך הגדול והקדוש שאקרא בשמך הגדול והקדוש ותענני והודיעו שנ' ויאמר ה' אל משה אהיה אשר אהיה ויאמר עוד אלהים וכו' וראו העליונים שמסר הב"ה סוד שם המפורש למשה וענו ברוך אתה ה' חונן הדעת:
<h2>פרקי דרבי אליעזר פרק מ</h2>
ירידה ששית שירד לסיני שנ' וירד ה' על הר סיני וכו' בששה בסיון נגלה על ישראל הב"ה ובמקומו נגלה על הר סיני ונפתחו השמים ונכנס ראש ההר בתוך השמים והערפל מכסה את ההר והב"ה יושב על כסאו ורגליו עומדות על הערפל שנ' ויט שמים וירד וערפל תחת רגליו ר' טרפון אומ' זרח הב"ה ובא מהר סיני ונגלה על בני עשו שנ' ויאמר ה' מסיני בא וזרח משעיר למו ואין שעיר אלא בני עשו שנ' וישב עשו בהר שעיר אמ' להם הב"ה מקבלים אתם עליכם את התורה אמרו לו ומה כתוב בה אמ' להם לא תרצח אמרו לו אין אנו יכולין לעזוב את הדבר שבירך יצחק את עשו שאמ' לו ועל חרבך תחיה ומשם חזר ונגלה על בני ישמעאל שנ' הופיע מהר פארן ואין פארן אלא בני ישמעאל שנ' במדבר פארן אמ' להם הב"ה מקבלים אתם את התורה אמרו לו ומה כתוב בה אמ' להם לא תגנוב אמרו לו אין אנו יכולין לעזוב את הדבר שעשו אבותינו שגנבו את יוסף והורידוהו למצרים שנ' כי גונוב גונבתי מארץ העברים ומשם שלח מלאכים לכל אומות העולם אמ' להם אתם מקבלים עליכם את התורה אמרו לו ומה כתיב בה אמ' להם לא יהיה לך אלהים אחרים על פני אמרו לו אנו רואין שאין אנו יכולין להניח דת אבותינו שעבדו את האלילים אלא תן תורתך לעמך שנ' ה' עוז לעמו יתן ה' יברך את עמו בשלום ומשם חזר ונגלה על בני ישראל שנ' ואתא מרבבות קדש ואין רבבות אלא ישראל שנ' ובנוחה יאמר שובה ה' רבבות אלפי ישראל ועמו אלפי שנאן ורכב רבותים מלאכי קדש וימינו אוחזת את התורה שנ' מימינו אש דת למו מכאן אתה למד שדברי תורה כגחלי אש ונתן להם בלשון חבה ובלשון שבועה בלשון חבה שנ' שמאלו תחת לראשי בלשון שבועה שנ' נשבע ה' בימינו ובזרוע עוזו ואין ימינו אלא שבועה שנ' נשבע ה' בימינו ר' אליעזר אומ' מיום שיצאו ישראל ממצרים היו נוסעים וחונים בחלקלקות שנ' ויסעו ויחנו עד שבאו בהר סיני וחנו כלם נגד ההר שנ' ויחן שם ישראל נגד ההר אמ' להם הב"ה מקבלים אתם עליכם את התורה אמרו לו כלם בפה אחד אנו שומרים את התורה ומוכנים לעשות ולקיים כל הכתוב בה שנ' כל אשר ידבר ה' נעשה ונשמע ר' אלעזר המודעי אומ' מיום שנבראו שמים וארץ נקרא שם ההר חורב וכשנגלה הב"ה על משה מתוך הסנה על שם הסנה נקרא הר סיני והוא חורב ומניין שקבלו ישראל התורה בהר חורב שנ' יום אשר עמדת לפני ה' אלהיך בחורב ר' פנחס אומר ערב שבת עמדו ישראל בהר סיני עורכין האנשים לבד והנשים לבד אמ' לו הב"ה למשה לך אמור להם לבנות ישראל אם רוצות הן לקבל את התורה ולמה שאלו לנשים לפי שדרכן של אנשים הולכין אחרי דעתן של נשים שנ' כה תאמר לבית יעקב אלו הנשים ותגד לבני ישראל אלו האנשים וענו כלם בפה אחד ואמרו כל אשר דבר ה' נעשה ונשמע ושרים כחוללים כל מעייני בך ר' חנינא אומ' בחדש השלישי היום כפול בלילה וישנו ישראל עד שתי שעות ביום ששינת יום העצרת עריבה והלילה קצרה ויצא משה ובא למחנה ישראל והיה מעורר ישראל משינתם ואמ' להם עימדו משינתכם שהרי אלהיכם מבקש ליתן לכם את הא"רץ התורה כבר החתן מבקש להביא את הכלה להכניס לחופה כדי ליתן לכם את התורה באה השעה שנ' ויוצא משה את העם וכו' ואף הב"ה יצא לקראתן כחתן היוצא לקראת כלה כן הב"ה יצא לקראתן ליתן להם את התורה שנ' ה' בצאתך משעיר וכו' ר' יהושע בן קרחא אומ' משה היו רגליו עומדות בהר וכלו בתוך השמים כאהל דנידה שהיא פרוסה ובני אדם עומדין בתוכה ורגליהם עומדות בארץ וכלם בתוך הארץ כך משה היו רגליו עומדות בהר וכלו בתוך השמים צופה ומביט כל מה שיש בשמים והב"ה מדבר עמו כאדם שהוא מדבר עם חברו שנ' ודבר ה' אל משה פנים אל פנים אמ' לו הב"ה לך וקדשת את העם הזה היום ומחר וכי מה היתה קדושתן של ישראל במדבר אלא על טומאת תשמיש המטה דן משה בינו לבין עצמו אמר ילך אדם אצל אשתו ונמצאו מעכבין מלקבל את התורה מה עשה הוסיף להם יום אחד מדעתו שאם ילך אדם מישראל אצל אשתו ונמצאו טהורים שני ימים לפיכך הוסיף להם יום אחד מדעתו אמ' לו הב"ה משה כמה נפשות בני אדם היו באות מישראל באותה הלילה אלא מה שעשית עשוי והודה לו הב"ה אמ' לו הב"ה למשה רד אל המחנה ואחר כך אני משמיע את תורתי רד העד בעם משה היה רוצה להיות שם אמ' לו כבר העידותי בעם אמ' לו לך וקרא לרבך ירד משה אל המחנה לקראת אהרן והב"ה משמיע תורתו לעמו שנ' וירד משה אל העם וכו' מה כתיב אחריו וידבר אלהים את כל הדברים האלה אנכי ה' אלהיך יצא קול ראשון והשמים רעשו והימים והנהרות ברחו וההרים והגבעות התמוטטו וכל האילנות כרעו והמתים שבשאול חיו ועמדו על רגליהם ואמ"רו עד סוף כל הדורות שם עמדו עמהם שנ' ואת אשר איננו פה וישראל שהיו חיים נפלו על פניהם ומתו ויצא קול שני וחיו ועמדו על רגליהם ואמרו למשה משה אין אנו לשמוע קולו של הב"ה עוד ומתנו שם כשם שמתנו שנ' ויאמרו אל משה דבר אתה עמנו ונשמעה ואל ידבר עמנו אלהים פן נמות ועתה למה נמות כשם שמתנו ושמע הב"ה את קולן וערב עליו ושלח מיכאל ולגבריאל ואחזו בשתי ידיו של משה שלא ברצונו והגישוהו אל הערפל שנ' ומשה נגש אל הערפל אשר שם האלהים אין כתיב (אן) [כאן] אלא נגש ושאר כל הדברות דבר עם פי משה ועליו הכתוב אומ' כצנת שלג ביום קציר ויהי כשמעכם את קול השופר ולמה השמיע הב"ה קולו מתוך החשך ולא מתוך האור משל למה הדבר דומה למלך שהוא משיא את בנו לאשה ותולה בחופת בנו פרכות שחורות אמ' להם יודע אני שאין בני ממתין עם זאת אלא ארבעים יום שלא תאמרו למחר המלך היה אסטרוגולוס ולא היה יודע מה עתיד לעשות בנו כך זה המלך מלך מלכי המלכים הב"ה והבן אלו ישראל והכלה זו התורה והיה הב"ה יודע שאין ישראל ממתינין בדברות אלא ארבעים יום לפיכך השמיע קולו מתוך החשך ולא מתוך האור לכך נאמר ויהי כשמעכם את הקול ר' יהודה אומ' אדם מדבר עם חברו מתרגש קולו אבל אינו רואה מאורו וישראל שמעו קולו של הב"ה בהר סיני וראו את הקול יוצא מפי הגבורה כברקים וכרעמים שנ' וכל העם רואים את הקולות ואת הלפידים ואת קול השופר ויהי קול השופר הולך וחזק מאד וכו' כל המצות שבתורה תרי"א ושתים שדבר הב"ה לפיכך נקראת תורה והתורה מניין תרי"א בגימטריא ושתים שדבר הב"ה שנ' אחת דבר הב"ה שתים זו שמענו ר' פנחס אומ' כל אותו הדור ששמעו קולו של הב"ה בהר סיני זכו להיות כמלאכי השרת ולא משלו בהם לא כנים ולא ראו טפת דם קרי בחייהם ובמותם לא שלטה בהם רמה ותולעה אשריהם בעה"ז ואשריהם בעה"ב ועליהם אומר הכתוב אשרי העם שככה לו:
<h2>פרקי דרבי אליעזר פרק מא</h2>
ויהי בשלח פרעה את העם זהו שאמ' הכתוב שלחיך פרדס רמונים מה הפרדס הזה מלא מין עץ אילן עושה פרי כך יצאו ישראל ממצרים מלאים כל טוב מין ברכות לכך נאמר שלחיך פרדס רמונים רבן גמליאל אומ' המצריים רדפו אחרי בני ישראל עד ים סוף וחנו אחריהם האויבים מאחריהם והים מלפניהם וראו ישראל המצריים ונתייראו הרבה מאד ושם השליכו כל תועבות מצרים מעליהם ועשו תשובה גדולה וקראו לאלהיהם שנ' ופרעה הקריב וישאו בני ישראל את עיניהם ראה משה בצרתם של ישראל עמד להתפלל עליהם אמ' לו הב"ה מה תצעק אלי דבר אל בני ישראל ויסעו אמ' משה לפני הב"ה רבון כל העולמים האויבים אחריהם והים מלפניהם לאי זה דרך יסעו מה עשה הב"ה שלח למיכאל השר ונעשה חומת של אש בין המצריים לישראל והמצריים היו רוצין לבא אחר ישראל ולא היו יכולין לבא מפני האש וראו העליונים בצרתן של ישראל כל אותה הלילה ולא נתנו שבח והודאה לאלהיהם שנ' ולא קרב זה אל זה כל הלילה אמ' לו הב"ה למשה משה נטה ידך על הים ובקעהו ונטה משה את ידו על הים וראו המים פניו של הב"ה ורגזו וחלו וירדו לתהומות שנ' ראוך עמים יחילו ר' אליעזר אומ' ביום שאמ' הב"ה יקוו המים בו ביום נקפאו המים ונעשו שנים עשר חלקים כנגד שנים עשר שבטים ועשו חומות מים בין שביל לשביל והיו רואין אלו את אלו וראו הב"ה מהלך לפניהם ועקבות רגליו לא ראו שנ' בים דרכך ושבילך במים ראו ר' עקיבא אומ' הלכו ישראל לבא אל ים סוף וחזרו לאחוריהם יריאים שלא ישובו המים עליהם ושבטו של בנימין רצה ליכנס שנ' בנימין צעיר רודם יורדים התחילו שבטו של יהודה שרוגמין שנ' שרי יהודה רגמתם וקפץ נחשון תחלה וירד לים וקדשו שמו הגדול לעיני הכל ובממשלת יד בן יהודה נחשון נכנסו כל ישראל אחריהם לים שנ' היתה יהודה לקדשו ישראל ממשלותיו של יהודה והיו המצריים רצים לבא אחר ישראל וחוזרין לאחוריהן יראים שלא ישובו המים עליהם מה עשה הב"ה נראה לפניהם כאיש רוכב סוסיא נקבה שנ' לסוסתי ברכבי פרעה דמתיך רעייתי והסוס שהיה רוכב פרעה ראה סוסיא נקבה ורץ אחריה ונכנס אחריהם בים וכשראו המצריים לפרעה שנכנס לים נכנסו כלם אל הים אחריהם שנ' וירדפו מצרים ויבאו אחריהם כל סוס פרעה מיד שבו המים ועלו ויכסום שנ' וישובו המים ויכסו את הרכב בן עזאי אומ' הכל במדה כשם שנתגאו המצריים על ישראל והשליכו הילדים ליאורה כך הב"ה השליך אותם לים שנ' שירו לה' כי גאה גאה סוס ורוכבו רמה בים ר' שילא אומר כל הילדים שהשליכו המצריים ליאור לא מתו אלא היאור היה מפליט אותם למדבר מצרים והיה הב"ה מביא סלע בפי כל אחד ואחד וסלע בצדו והסלע שהיה בפיו היה מניק אותם ומסיך אותם שמן כחיה שהיא מסכת את בנה שנ' ויניקהו דבש מסלע ושמן מחלמיש צור וכשבאו ישראל ראו הב"ה והביאוהו וקלסוהו וקדשוהו שנ' זה אלי ואנוהו ר' לוי בר סימון אומ' ביום הרביעי חנו ישראל על שפת הים מנגד לים והיו המצריים צפים כנודות על פני המים ויצא רוח צפון והשליך אותם והביא אותם ואמרו אלו פלטרין של פרעה ואלו הנוגשים היו מכירין כל אחד ואחד שנ' וירא ישראל את מצרים מת על שפת הים ר' ראובן אומ' הכל הולך אחר הראש אימתי בזמן שהרועה תועה הצאן תועין אחריו שנ' על חטאת ירבעם בן נבט אשר חטא ואשר החטיא את ישראל ואימתי בזמן שהרועה טוב הצאן הולכים אחריו והולכין בדרך ישרה כמשה רבנו עליו השלום רועה (ה) [נאמן היה] והתחיל (ורר) [לשורר] ולזמר לפני הב"ה והלכו כל ישראל אחריו שנ' אז ישיר משה ובני ישראל ראתה מרים התחילה לשורר ולזמר לפני הב"ה והלכו כל הנשים אחריה שנ' ותקח מרים הנביאה אחות אהרן את התוף בידה וכי מניין היה להם תופים ומחולות אלא לעולם הצדיקים יודעין ומתפייסין ומבטיחין שהב"ה עושה להם נסים וגבורות עד יציאתן ממצרים התקינו להם תופים ומחולות אמרו ישראל לפני הב"ה רבון כל העולמים אלו שקמו עלינו לאבדנו מעולמך וכל הקמים עלינו כאלו קמים עליך כלם בגאון עוזך ובחרון אפך יאכלמו כקש שנ' יאכלמו כקש ואמרו ישראל לפני הב"ה רבון כל העולמים אין כמוך כמלאכי השרת וכן כל כנויי שמן אלים מיכאל גבריאל מי כמוך באלים ה' וענה פרעה אחריהם שיר ושבחה בלשון מצרים אין כתוב אלא מי כמוך נאדר בקדש נורא תהלות שמלאכי השרת מקלסין אותו מלמעלה ותהלות ישראל מלמטה וכן הוא אומ' ואתה קדוש יושב תהלות ישראל נטית ימינך אמ' הב"ה לארץ קבלי חללים האלו אמרה לפניו רבון כל העולמים המים הרגו אותם והמים יבלעו אותם אמ' לה הפעם הזאת קבלי את אלה פעם אחרת אותם שיהיו נהרגים עליך אני משליך אותם לים ואלו הם כשנהרג סיסרא וכל מחנהו השליך אותם לים שנ' נחל קישון גרפם אמרה לפניו רבון כל העולמים מה בשר ודם שלא הרג אלא אחד נתאררתי בעבורו אם אני מקבלת את כל האוכלוסין האלו על אחת כמה וכמה אמרה לו רבון כל העולמים תן לי שבועת ימינך שאין אתה תובע אותם מידי ונטה הב"ה יד ימינו ונשבע שאינו תובע אותם מידה נטית ימינך תבלעמו ארץ ואין ימינך אלא שבועה שנ' נשבע ה' בימינו וכו' מיד פתחה הארץ ובלעה אותם וכששמעו כל מלכי הארץ יציאת מצרים וקריעת ים סוף רגזו וחלו וברחו ממקומם שנ' שמעו עמים ירגזו חיל אחז יושבי פלשת אמ' משה לפני הב"ה רבון כל העולמים תן אימתך ופחדך עליהם עד שיהא להם לב האבן עד שיעברו ישר' נחל ארנון ויהיה לבם כאבן עד שיעברו ישראל את הירדן שנ' עד יעבור עמך ה' ע"ד תביאמו ותטעמו בהר נחלתך אמ' הב"ה למשה משה לא אמרת תביאנו ותטענו אלא תביאמו ותטעמו והמוציא הוא המביא אלא חייך כדברך כן יהיה בעה"ז אני מביא אותם ולעתיד לבא אני נוטע אותם נטע אמת שלא ינטשו עוד מעל אדמתם ואומ' ה' ימלוך לעולם ועד:
<h2>פרקי דרבי אליעזר פרק מב</h2>
התשובה ומעשים טובים כתריס בפני הפורענות ר' ישמעאל אומ' אלו לא נבראת התשובה לא היה העולם עומד אלא הואיל ונבראת התשובה והב"ה ימינו פשוטה לקבל שבים בכל ואמ' שובו בנים שובבים שובו בני אדם ותדע לך כח התשובה בא וראה מאחאב מלך ישראל שגזל וחמד ורצח שנ' הרצחת וגם ירשת ושלח וקרא ליהושפט מלך יהודה והיה נותן לו מלקות ארבעים בכל יום שלשה פעמים ובצום ובתפלה היה משכים ומעריב לפני הב"ה ועוסק בתורה כל ימיו ולא חזר על מעשיו הרעים עוד ונרצת בתשובתו שנ' הראית כי נכנע אחאב מפני ר' אבהו אומ' תדע לך כח התשובה בא וראה מדוד מלך ישראל שנשבע הב"ה לאבות להרבות את זרעם כככבי השמים ובא דוד למנות את מספרם אמ' לו הב"ה דוד אני נשבעת לאבות להרבות את זרעם כככבי השמים ואתה בא לבטל דברי בשבילך נתנה הצאן למאכל ובשלשה שעות נפל מישראל שבעים אלף איש שנ' ויפלו מישראל שבעים אלף איש ר' שמעון אומ' לא נפלה מישראל אלא אבישי בן צרויה בלבד שהיה שקול במעשיו הטובים ובתורתו כנגד שבעים אלף איש איש כתוב כאן ואין כתוב אנשים ושמע דוד וקרע את בגדיו ולבש שק ואפר ונפל על פניו ארצה לפני ארון ברית ה' והיה מבקש תשובה ואמר לפני הב"ה רבון כל העולמים אנכי הוא שחטאתי העבר נא את חטאתי ונרצת תשובתו ואמ' למלאך המשחית בעם רב לך עתה הרף ידך ומה הוא רב אמ' לו רב נפל מישראל מה עשה המלאך לקח את חרבו וקנחה בטליתו של דוד וראה דוד את חרבו של מלאך והיה מרתית ר"ל בכל אבריו עד מותו ולא יכול דוד ללכת לפניו ר' יהושע אומ' תדע לך כח התשובה בא וראה ממנשה בן חזקיהו שעשה כל תועבות הרעות הרבה מאד מכל הגוים והוא העביר את בנו באש לבעל יצא חוץ לירושלם מפרי וזובח לכל צבא השמים ובאו שרי גדודים מלך בבל ואחזוהו במניקת ראשו והורידוהו בבלה ונתנו אותו במחבת אש ושם קרא לכל אלהים אחרים שזבח ואין אחד מהם עונה אותו ומצילו אמ' אני אקרא לאלהי אבותי בכל לבי אולי יעשה לי ככל נפלאותיו שעשה לאבי וקרא לאלהי אבותיו בכל לבו ונעתר לו ושמע תחנתו שנ' ויתפלל אליו ויעתר לו באותה שעה אמ' מנשה אית דין ואית דיין בן עזאי אומ' תדע לך כח התשובה בא וראה מר' שמעון בן לקיש שהיה הוא ושני ריעיו בהרים גוזלין וחומסין כל אשר יעבור עליהם בדרך מה עשה ר' שמעון הניח לשני ריעיו שודדין בהרים ושב לאלהי אבותיו בכל לבו בצום ובתפלה והיה משכים ומעריב לבית הכנסת לפני הב"ה והיה עוסק בתורה כל ימיו ובמתנות עניים ולא שב על מעשיו הרעים עוד ונתרצית תשובתו וביום שמת מתו שני רעיו השודדים בהרים ונתנו לר' שמעון באוצר החיים ולשני רעיו בשאול התחתונה ואמרו שני רעיו לפני הב"ה רבון כל העולמים יש לפניך משוא פנים זה היה עמנו שודד בהרים והוא באוצר החיים ואנו בשאול תחתית אמ' להם זה עשה תשובה בחייו ואתם לא עשיתם תשובה הנח לנו ואנו עושים תשובה גדולה אמ' להם אין תשובה אלא עד יום המיתה משל למה הדבר דומה לאדם שהוא רוצה לפרוש בים אם אינו לוקח בידו לחם מארץ נושבת ומים מתוקים בים אינו מוצא לאכול ולשתות ולא עוד אלא אדם שהוא רוצה לילך לקצה המדבר אם אינו לוקח מן היישוב לחם ומים אינו מוצא במדבר לאכול ולשתות כך אם האדם אינו עושה תשובה בחייו לאחר מיתתו אין לו תשובה אלא נתינת האיש כדרכיו וכפרי מעלליו ר' נחוניא בן הקנה אומ' תדע לך כח התשובה בא וראה מפרעה מלך מצרים שמרד בצור עליון הרבה מאד שנ' מי ה' אשר אשמע בקולו ובלשון שחטא בו בלשון עשה תשובה שנ' מי כמוך באלים ה' מי כמוך נאדר בקדש והצילו הב"ה בין המתים מניין שלא מת שנ' כי עתה שלחתי את ידי ואך אותך ואולם בעבור זאת העמדתיך וכו' והלך ומלך בננוה והיו אנשי נינוה כותבים מכתבי עמל וגוזלים איש את ריעהו ובאים איש על רעהו במשכב זכור ובא אצלו מעשיהם הרעים וכששלח הב"ה ליונה להנבא עליה להחריבה שמע פרעה ועמד מכסאו וקרע בגדיו ולבש שק ואפר והכריז בכל עמו שיצומו כל העם שני ימים וכל מי שיעשה את הדברים הללו ישרף באש מה עשה העמיד האנשים מצד אחד והנשים מצד אחר וכל בהמה טהורה מצד אחר והילדים רואים את אמותיהם ורוצין לינק ובוכין ואמותיהם רואים את בניהם ורוצים להניקם ובוכות הילדים ק"כ אלף וג' אלפים הרבה משנים עשר רבוא שנ' ואני לא אחוס על נינוה העיר הגדולה ארבעים שנה האריך אפו עמהם כנגד ארבעים יום ששלח את יונה ולאחר ארבעים שנה שבו למעשיהם הרעים הרבה מן הראשונים ונבלעו כמתים בשאול תחתיה שנ' מעיר מתים ינאקו שלח הב"ה ביד עבדיו הנביאים אל ישראל ואומ' שובה ישראל עד ה' אלהיך כי כשלת בעוניך עד ההוא ששמעכם בהר סיני אומ' אנכי ה' אלהיך כי כשלת בעוניך ומלך אין כתיב כאן אלא כי כשלת בעוניך קחו עמכם דברים קחו עמכם כסף וזהב אין כתיב כאן אלא קחו עמכם דברים ואין כתיב כאן ונשלמה כסף וזהב אלא ונשלמה פרים שפתינו ר' יהודה אומ' אם אין ישראל עושין תשובה אין נגאלין ואין ישראל עושין תשובה אלא מתוך צער ומתוך הדחה ומתוך הטלטול ומתוך שהוא אין להם מחיה ואין ישראל עושין תשובה עד שיבא אליהו הנביא שנ' הנה אנכי שולח לכם את אליהו הנביא לפני בא יום ה' הגדול והנורא והשיב לב אבות על בנים ולב בנים על אבותם ברוך אתה ה' הרוצה בתשובה:
<h2>פרקי דרבי אליעזר פרק מג</h2>
ר' יוחנן בן נורי אומ' כל הגבורות והנפלאות שעשה הב"ה לישראל במצרים ובים סוף חזרו ונסו את הב"ה עשר פעמים שנ' וינסו אותי זה עשר פעמים ועוד הלשינו על הב"ה ואמרו עזב אותנו במדבר הזה ואין שכינתו בקרבנו שנ' היש ה' בקרבנו ר' ישמעאל אומ' אחר הפרשה הזאת מה כתי' ויבא עמלק וילחם עם ישראל ברפידים בא עליהם עמלק להלחם בהם ולהפרע מהם והבא מן הדרך מקדימין אותו במאכל ובמשתה והוא ראה אותם עייפים ויגעים משעבוד מצרים ומענוי הדרך ולא שם על לבו על מצות כבד אלא שעמד על הדרך כדוב שכול כאיש להמית אם על בנים שנ' אשר קרך בדרך ויזנב בך כל הנחשלים אחריך ר' זכריה אומ' נכד עשו היה עמלק ובאיבת זקנו בא עליהם להפרע מהם והיה עמוד הענן סובב אל מחנה ישראל כעיר מוקפת חומה ולא היה צר ואויב יכול להגיע בהם אלא כל מי שהיה צריך טבילה היה הענן מפלט אותו חוץ ממחנה ישראל שהיה קדוש ועמלק מזנב והורג את מה שאחרי הענן שנ' ויזנב בך כל הנחשלים אחריך אמ' משה ליהושע בחר לנו אנשים בית אבות אנשים גבורי חיל יראי שמים וצא הלחם בעמלק ומשה אהרן וחור עמדו במקום גבוה בתוך מחנה ישראל אחד מימינו ואחד משמאלו מכאן אתה למד ששליח צבור אסור להתפלל אם אין שם שנים עומדים אחד מימינו ואחד משמאלו וכל ישראל יצאו חוץ לאהליהם וראו את משה כורע ומשתחוה על ברכיו והם כורעים על ברכיהם נופל על פניו ארצה והם נופלים על פניהם ארצה פירש את כפיו לשמים והם פורשים את ידיהם לשמים מכאן אתה למד ששליח צבור המתפלל כך כל העם עונים אחריו והפיל הב"ה את עמלק ואת עמו לפי חרב ר' שילא אומ' רצה הב"ה להשמיד ולהכרית את כל זרע של עמלק מן העה"ז ומן העה"ב שנ' כי יד על כס יה מלחמה ה' בעמלק מדור דור ר' פנחס אומ' אחר ארבעים שנה רצה משה להזכיר לישראל ואומר להם זכורים אתם שאמרתם במדבר הזה היש ה' בקרבנו אם אין אלא אמ' משה אם אני אומ' להם כך הרי אני מגלה את פניהם והמגלה פנים לחבירו אין לו חלק לעה"ב אלא אני אומ' להם כך מעשה עמלק מעשה עמלק והם מבינים מה שכתוב לפניו משל למה הדבר דומה למלך שהיה לו פרדס אחד וכלב קשור בפתח הפרדס והמלך יושב בעליותיו צופה ומביט כל מה שבפרדס נכנס אוהבו של מלך לגנוב מן הפרדס ושיסה בו את הכלב וקרע את בגדיו אמ' המלך אם אני אומ' לאוהבי למה נכנסת לתוך הפרדס הרי אני מגלה את פניו אלא הריני אומ' לו הראית אותו כלב שוטה איך קרע את בגדיך ולא היה מבין שאתה אוהבי כך אמ' משה הרי אני אומ' להם לישראל מעשה עמלק ומיד הם מבינים מה שכתוב לעיל לפי' אמ' להם משה זכור את אשר עשה לך עמלק היאך יתקיימו וזה זכור אמ' להם לא דומה כוס של קונדיטון לכוס של חומץ זה כוס וזה כוס זה זכור לשמור ולקדש את יום השבת וזה זכור להשמיד ולהכרית את כל זרעו של עמלק שנ' והיה בהניח ה' וכו' שכחו ישראל להשמיד ולהכרית את כל זרעו של עמלק והב"ה לא שכח וכשמלך שאול אמ' לו שמואל כה אמר ה' צבאות פקדתי את אשר עשה עמלק לישראל והחרמתם את כל אשר לו מה הוא את כל אשר לו עד משתין בקיר ולא תחמול עליו והמתה ולקח שאול את אנשי המלחמה ויצא לקראת עמלק וכשבא שאול לאמצע הדרך עמד והרהר בלבו שנ' ויבא שאול עד עיר עמלק אמ' שאול אם האנשים חטאו הנשים מה חטאו והילדים מה חטאו ואם הילדים חטאו הבהמה מה חטאה יצתה בת קול ואמרה לו שאול אל תהי צדיק הרבה יותר מקונך שנ' אל תהי צדיק הרבה ר' אומ' כשבא שאול למחנה עמלק ראה בני יתרו מתערבים בתוך בני עמלק אמ' להם התפרדו מתוך עמלק שנ' ויאמר שאול אל הקני לכו סורו רדו מתוך עמלקי ואתה עשית חסד עם כל בני ישראל וכי עם כל בני ישראל עשה חסד יתרו והלא לא עשה אלא למשה בלבד אלא מכאן אתה למד שכל העושה חסד עם אחד מגדולי ישראל כאלו עושה חסד עם כל בני ישראל ובשביל החסד שעשה נתמלטו בניו מתוך בני עמלק ר' יוסי אומ' כשבא סנחריב לארץ ראו כל העמים שסביבות ארץ ישראל מחנה סנחריב ונתייראו הרבה מאד וברחו איש ממקומו שנ' ואסיר גבולות עמים וכו' ועמלק נכנס למדבר ונתערבו עם בני ישמעאל וכלם היו עשרה עמים שנ' אהלי אדום וישמעאלים מואב והגרים גבל ועמון ועמלק פלשת עם יושבי צור גם אשור נלוה עמם היו זרוע לבני לוט סלה וכלם עתידים לנפול ביד בן דוד כאש להבה שנ' אלהי שיתמו כגלגל כקש לפני רוח כאש תבער יער וכלהבה תלהט הרים כן תרדפם בסערך וכו':
<h2>פרקי דרבי אליעזר פרק מד</h2>
ר' שמעון בן יחאי אומ' כשנגלה הב"ה על משה מתוך הסנה לשלחו אל מצרים אמ' משה לפני הב"ה רבון כל העולמים השבעה לי כל מה שאני מבקש לעשות אתה עושה לי שאם אדבר דבר לפני פרעה ולא תעשה אותם ויהרגני והב"ה נשבע לו שכל מה שהוא מבקש הוא עושה חוץ משני דברים מלהכנס לארץ ישראל ומיום המות ומניין שנשבע לו שנ' בי נשבעתי יצא מפי דבר צדקה ולא ישוב כי לי תכרע כל ברך תשבע כל לשון וכשקבלו ישראל את התורה ר"ל עשרת הדברות לאחר ארבעים יום שכחו את אלהיהם ואמרו לאהרן המצריים היו נושאין את אלהיהם ומשוררין ומזמרין לפניו ורואין אותו לפניהם קום עשה לנו אלהים אשר ילכו לפנינו כשקוץ המצריים ונראה אותו לפנינו שנ' קום עשה לנו אלהים אשר ילכו לפנינו כשקו"ץ הלכו להם אצל עושי דברו של משה ואהרן וחור בן אחותו ומניין שהיה חור בן אחותו שנ' ויקח לו כלב את אפרת ותלד לו את חור ולמה נקרא שמה של מרים אפרת אלא פלטני של בת מלכים גדולי הדור שכל נשיא וגדול שעמד בישראל נקרא שמו אפרתי וכן ודוד בן איש אפרתי וכי אפרתי היה והלא משבט יהודה היה אלא פלטי בן מלכים גדול' הדור וירבעם בן נבט איש אפרתי ולפי שהיה חור משבט יהודה מגדולי הדור התחיל מוכיח את ישראל בדברים קשים כזבים שבישראל עמדו עליו והרגוהו וראה אהרן לחור שנהרג ובנה מזבח להם שנ' וירא אהרן ויבן מזבח לפניו מה ראה ראה שנהרג חור בן אהרן ובנה להם מזבח שנ' ויבן מזבח דן אהרן דין בינו לבין עצמו אמ' אם אני אומ' לישראל תנו לי כסף וזהב מיד הם מביאים אלא הריני אומ' להם תנו לי נזמי נשיכם ונזמי בניכם ובנותיכם והיה הדבר בטל ממנו שמעו הנשים ולא קבלו עליהם ליתן נזמיהן לבעליהן אלא אמרו להם אתם רוצים לעשות שקוץ ותועבה שאין בו כח להציל לא שמעו להם ונתן הב"ה שכרן של נשים בעה"ז ובעה"ב ומה שכר נתן להם לעה"ב לעה"ז שהן משמרות ראשי חדשים שנ' המשביע בטוב עדיך תתחדש כנשר נעורייך ראו האנשים שלא קבלו הנשים ליתן את נזמיהן לבעליהן ועד אותה שניה היו הנזמים באזניהם כמעשה המצריים וכמעשה העברים ופרקו את נזמיהם שבאזניהם ונתנו שנ' ויתפרקו כל העם את נזמי הזהב אשר באזניהם באזני נשיהם אין כתיב כאן אלא באזניהם ומצא אהרן בין הנזמים ציץ של זהב אחד כתוב עליו שם הקדש וחרות עליו כצורת עגל ואותו לבד השליך לכור של אש שנ' ויצא העגל הזה ויצא העגל הזה גועה וראו אותו כל ישראל ותעו אחריו ר' יהודה אומ' סמאל נכנס והיה גועה להתעות את ישראל שנ' ידע שור קונהו וחמור אבוס בעליו וראו כל ישראל את העגל ותעו אחריו וישתחוו לו ויזבחו לו אמ' הב"ה למשה שכחו ישראל לכח גבורתי שעשיתי עמהם במצרים ועל ים סוף ועשו להם ע"ז אמ' הב"ה למשה לך רד מנחלתך כי כרו להם שוחה אמ' משה לפני הב"ה רבון כל העולמים עד שלא חטאו ישראל לפניך היית קורא אותם עמי שנ' והוצאתי את צבאותי את עמי ועכשו שחטאו לפניך אתה אומ' לי לך רד כי שיחת עמך עמך הם ולא עמי שנ' והם עמך ונחלתך ולקח משם את הלוחות והיה יורד והיו הלוחות סובלין את עמ"י עצמן ואת משה עצמו עמן וכשראו העגל ואת המחולות ברחו הכתובים מעל הלוחות נמצאו כבדים על ידו משה ולא היה משה יכול לסבול את עצמו ולא את הלוחות והשליכן מידו ונשתברו תחת ההר שנ' ויחר למשה אמ' משה לאהרן מה עשית לעם הזה ופרעת אותם כאשה פרועה מזנות אמ' לו ראיתי מה שעשו לחור ונתייראתי הרבה מאד ר' או' לא נשתתכו הנשיאים למעשה שנ' ואל אצילי בני ישראל לא שלח מש"ה ידו לפי' זכו לראות פני השכינה שנ' ויראו את אלהי ישראל ר' יהודה אומ' אף שבט לוי לא שתף עצמו במעשה העגל שנ' ויעמוד משה בשער המחנה וכו' ראה משה את שבט לוי שלא נשתתף עמהם ונתגבר בכחו ולקח את העגל ושרפו באש וכתתו כעפר ארץ וזרקו על פני המים שנ' ויקח את העגל אשר עשו וישרוף באש ויטחן עד אשר דק לעפר ויזר על פני המים וישק את בני ישראל והיה משקה את ישראל וכל מי שנשק את העגל היו שפתותיו נתפשות מהזהב ושבט לוי היו הורגים אותו עד שנפלו מישראל כשלשת אלפי איש שנ' ויפלו מן העם ביום ההוא כשלשת אלפי איש שלח הב"ה חמשה מלאכים להשחית את ישראל ואלו הן קצף אף חימה משחית וחרון שמע משה ויצא לקראת אברהם יצחק ויעקב אל מערת המכפלה אמ' להם אם אתם מבני העה"ב עמדו לפני בשעה הזאת שהרי בניכם נתנו לטבחה כצאן ושם עמדו לפניו אברהם ויצחק ויעקב אמ' משה לפני הב"ה רבון כל העולמים לא כך נשבעת לנו להרבות זרעכם כככבי השמים שנ' זכור לאברהם ליצחק ולישראל עבדיך אשר נשבעת להם בך ובזכות שלשה אבות הללו נעצרו שלשה מלאכי חבלה קצף אף חימה ונשתיירו שנים חרון ומשחית אמ' משה לפני הב"ה רבון כל העולמים למען השבועה אשר נשבעת להם כך עצור משחית מישראל ונעצר המשחית שנ' והוא רחום יכפר עון ולא ישחית והרבה להשיב אפו ולא יעיר כל חמתו ועוד אמ' משה לפני הב"ה רבון כל העולמים למען שמך הגדול והקדוש שהודעת לי עצור חרון אף מישראל שנ' שוב מחרון אפך והנחם על הרעה לעמך מה עשה משה חפר בארץ כבית דירה גדולה בנחלת בני גד וטמן את חרון אף בארץ כאדם שהוא חבוש בבית האסורים ובכל זמן שהיו חוטאין היה עולה ופועל בפיו לנשוך ברוחו להשחית את ישראל והיה משה מזכיר עליו את השם ומורידו למטה לארץ לפי' נקרא שמו פעור וכשמת משה מה עשה הב"ה נתן את קברו כנגדן וכל זמן שהם חוטאין והוא רוצה לעלות ולפעור את פיו ולנשוך ברוחו להשחית את ישראל והוא רואה את קברו של משה כנגדו הוא מתפחד ויורד למטה לארץ ולכך נאמ' ויקבור אותו בגיא מול בית פעור:
<h2>פרקי דרבי אליעזר פרק מה</h2>
ר' אלעזר בן עזריה אומ' ערב שבת בששה לחדש בשש שעות ביום קבלו ישראל את הדברות ובתשעה שעות ביום חזרו לאהליהם והיה המן מוכן להם לשני ימים ושבתו ישראל באותה שבת שמחים כשמחת החג שזכו לשמוע קולו של הב"ה שנ' כי מי כל בשר אשר שמע קול אלהים חיים אמ' הב"ה למשה בלשון נקי לך אמור להם לבני ישראל בשביל שחזרו לאהליהם שנ' לך אמור להם שובו לכם לאהליכם יכול אף אתה תשוב אלא מכאן אתה למד שמשעה שהזהיר משה את התורה לישראל לא קרב משה אצל אשתו שנ' ואתה פה עמד עמדי וכו' ר' יהושע בן קרחא אומ' ארבעים יום עשה משה בהר קורא בדת מקרא ביום ושונה בדת מקרא בלילה ולאחר ארבעים יום לקח את הלוחות וירד אל המחנה בשבעה עשר בתמוז ושבר את הלוחות והרג את חוטאי ישראל ועשה ארבעים יום במחנה עד ששרף את העגל וכתתו כעפר הארץ והכרית ע"ז מישראל והתקין כל שבט ושבט במקומו ובר"ח אלול אמ' לו הב"ה עלה אלי ההרה והעבירו שופר במחנה שהרי משה עלה להר שלא יטעו עוד אחר ע"ז והב"ה נתעלה באותו השופר שנ' עלה אלהים בתרועה וכן התקינו חכמים שיהיו תוקעים בשופר בראש חדש תשרי בכל שע"ה שנה ושנה ר' תחנא אומ' הלוחות לא נבראו מן הארץ אלא מן השמים מעשה ידיו של הב"ה שנ' והלוחות מעשה אלהים הם הלוחות שהיו מקדם והמכתב מכתב אלהים הוא חרות על הלוחות הוא המכתב שהיה מקדם אל תקרי חרות אלא חירות וכשאמ' הב"ה למשה פסל לך שני לוחות אבנים מחצב סנפרינון נברא לו למשה בתוך אהלו וחצבן שנ' ויפסול שני לוחות אבנים כראשונים וגו' וירד משה עם הלוחות ועשה ארבעים יום בה יושב לפני רבו קורא במקרא ושונה במשנה ששנה אמרו לו מלאכי השרת משה לא נתנה התורה הזאת אלא למעננו אמ' להם כתיב בתורה כבד את אביך ואת אמך יש לכם אב ואם ועוד כתי' אדם כי ימות באהל יש לכם מקרה מות וחשו ולא עוד מכאן אמרו עלה משה במחמרו לעליונים והוריד עוז מבטחים ר"ל מבטחן של מלאכי השרת שנ' עיר גבורים עלה חכם וגו' כיון שראו המלאכים שנתן הב"ה תורה למשה עמדו גם הם ונתנו לו מתנות אגרות ופסקים לבני אדם רפואת שנאמ' עלית למרום שבית שבי וגו' בן בתירא אומ' ארבעים יום היה משה דורש בדברי תורה וחוקר באותיותיה ולאחר ארבעים יום לקח את התורה וירד בעשור לחדש ביום הכפורים והנחילה לבני ישראל לחק עולם שנ' והיתה זאת לכם לחקת עולם ר' זכריה אומ' קראו בתורה ומצאו כתוב בה ועניתם את נפשותיכם והעבירו שופר במחנה ביום הכפורים וקראו תענית בכל ישראל מקטן ועד גדול שאלולי יוה"כ לא היה העולם עומד שיום הכפורים [מכפר על] כל העברות החמורות ועל הקלות שנ' כי ביום הזה יכפר עליכם לטהר אתכם וכו' יוה"כ בעה"ז ולעה"ב שנ' שבת שבתון היא שבת בעה"ז שבתון לעה"ב ואפי' כל המועדות עוברם ויום הכפורים אינו עובר שיוה"כ מכפר על עבירות הקלות והחמורות שנ' כי ביום הזה יכפר עליכם לטהר אתכם מכל חטאתיכם מכל חטאתם אין כתיב כאן אלא מכל חטאתיכם אמ' סמאל לפני הב"ה רבון כל העולמים על כל אומות העולם נתת לי רשות ועל ישראל אין אתה נותן לי אמ' לו הרי יש לך רשות עליהם ביום הכפורים אם יש להם חטא ואם לאו אין לך רשות עליהם לפי' נותנין לו שוחד ביוה"כ שלא לבטל את ישראל שלא יקריבו את קרבנם שנ' גורל אחד לה' וגורל אחד לעזאזל גורלו של הב"ה לקרבן עולה וגורלו של עזאזל שעיר חטאת וכל עונותיהם של ישראל עליו שנ' ונשא השעיר עליו את כל עונותם אל ארץ גזירה ראה סמאל שלא נמצא בהם ביום הכפורים חטא אמ' לפניו רבון כל העולמים יש לך עם אחד כמלאכי השרת שבשמים מה מלאכי ישראל אין בהם אכילה ושתיה כך ישראל אין להם אכילה ושתיה ביוה"כ מה מלאכי השרת שלו"ם ביניה"ם יחפי רגל ביום הכפורים כך ישראל יחפי רגל ביוה"כ מה מלאכי השרת אין להם קפיצה כך ישראל עומדים על רגליהם ביום הכפורים מה מלאכי השרת שלום ביניהם כך ישראל שלום ביניהם ביוה"כ מה מלאכי השרת נקיים מכל חטא כך ישראל נקיים מכל חטא ביום הכפורים. והב"ה שומע עתירתן של ישראל מן הקטיגור שלהם ומכפר על המזבח ועל המקום ועל הכהנים ועל כל הקהל מקטון ועד גדול ועל כל עונותיהם של ישראל ועל כל העם שנ' וכפר את מקדש הקדש אמ' משה ביום הכפורים אראה כבודו של הב"ה וכך אני מכפר על עונותיהם של ישראל ואמ' לפני הב"ה רבון כל העולמים הראיני נא את כבודיך אמ' לו אינך יכול לראות [את] כבודי שלא תמות שנ' כי לא יראני האדם וחי אלא למען השבועה שנשבעתי לך והשם שהודעתי לך אני אעשה רצונך עמוד בפתח מערה ואני אעביר כל טובי וכו' וכשאתה שומע את השם שאמרתי לך שם אני עומד לפניך וחנותי את אשר אחון אמרו מלאכי השרת הרי אנו משרתים לפניו ביום ובלילה ואין אנו יכולין לראות את כבודו ועמדו בזעף ובבהלה להרגו והפיע נפשו למות מה עשה הב"ה נגלה אליו בענן ויתייצב עמו שם וזו היא ירידה שביעית וחכך הב"ה כף ידו עליו שלא ימות שנ' והיה בעבור כבודי ושמתיך בנקרת הצור וכשעבר הב"ה כף ידו מעליו וראה אחורי השכינה שנ' והסירותי את כפי וראית את אחורי ופני לא יראו התחיל משה צועק בקול גדול ואומ' ה' ה' אל רחום וחנון ארך אפים ורב חסד ואמת נוצר חסד לאלפים נושא עון ופשע וחטאה ונקה אמ' משה לפני הב"ה רבון כל העולמים סלח נא לעון העם הזה אמ' לו משה אילו אמרת סלח נא לכל עונות של ישראל עד סוף כל הדורות העת ההיא היתה עת רצון וכן הוא אומ' בעת רצון עניתיך אלא אמרת סלח נא לעון (ה) [העם הזה על מעשה] (עשה) העגל הרי הוא כדבריך שנ' ויאמר ה' סלחתי כדבריך:
<h2>פרקי דרבי אליעזר פרק מו</h2>
ר' אלעזר בן ערך אומ' כשירד הב"ה על הר סיני ליתן התורה לישראל ירדו עמו ששים רבוא של מלאכים כנגד ששים רבוא של גבורי ישראל ובידם זינות ופטרות ועטרו את כל ישראל כתר שם המפורש וכל אותן הימים עד שלא באו לאותו מעשה היו טובים לפני הב"ה כמלאכי השרת ולא משל בהם מלאך המות ולא השליכו צואה כבני אדם וכיון שעשו מעשה העגל כעס הב"ה עליהם ויאמ' לו סבור הייתי שתהיו כמלאכי השרת שנ' אני אמרתי אלהים אתם ובני עליון כולכם עכשו אכן כאדם תמותון וכאחד השרים תפולו ר' יהודה אומ' אימתי כשאדם לובש בגדי תפארתו יפה במראהו ובכבודו כך ישראל כשהיו לובשין אותו השם היו טובים לפני הב"ה כמלאכי השרת וכיון שעשו מעשה העגל (כהם) [כעס עליהם] ובאותה הלילה ירדו אותם ששים רבוא של מלאכי השרת ולקחו מהם כל אחד ואחד מה שנתנו עליהם ונמצאו ערומים שלא ברצונם שנ' ויתנצלו בני ישראל את עדין אין כתיב כאן וינצלו אלא ויתנצלו ויש אומרים מאליו היה נקלף ר' אומ' כל ישיבות שישבו ישראל במדבר עשו בהם ע"ז שנ' וישב העם לאכול ושתו מה כתוב שם ויקומו לצחק התחילו עובדים ע"ז וכתיב אחר אומ' וישב ישראל בשטים מה כתיב שם ויחל העם לזנות התחילו בזנות ר' יהודה אומ' כתיב ועצת רשעים רחקה מני זה עצתו של בלעם הרשע שיעץ למדין ונפלו מישראל ארבעה ועשרים אלף שאמ' להם אין אתם יכולין לפני העם הזה כי אם חטאו לפני קוניהם ועשו להם חנויות חוץ למחנה ישראל והיו מוכרין כל ממכרן בשוק וכן עשו והיו בחורי ישראל יוצאין חוץ למחנה ישראל ורואין את בנות מדין שהיו כוחלות עיניהן כזונות (ולק) [ולקחו] מהן נשים ותעו אחריהן שנ' ויחל העם לזנות את בנות מואב שמעון ולוי קנאו על הזנות הרבה מאד שאמרו ויאמרו הכזונה יעשה את אחותינו ולקחו איש חרבו והרגו את אנשי סדום והנשיא של שבט שמעון לא זכר מה עשה זקנו ולא גער בבחורי ישראל הוא בעצמו בפרהסיא בא בזנות על המדיינית שנ' ושם איש ישראל המוכה וכל הנשיאים ומשה ואלעזר ופנחס ראו מלאך המשחית לעם והיו יושבים ובוכים ולא היו יודעים מה לעשות ראה פנחס את זמרי שבא בפרהסיא בזנות על המדיינית וקנא קנאה גדולה וחטף מידו של משה את הרומח וירץ מאחריו ודקרו מאחרי ביתו וינח הרומח בקובתה של האשה לפי' נתן הב"ה שכר טוב לו ולבניו במאכל הזרוע ונתפזרו הלחיים הלחי של האיש ולחיים של אשה לפי' נתן הב"ה שכר טוב לבניו במאכל הלחיים שנ' ונתן לכהן הזרוע והלחיים קם כדיין גדול ושופט ושפט את ישראל שנ' ויעמוד פנחס ויפלל מה הלשון הזה ויפלל כדיין גדול כשם שאתה אומ' ונתן בפלילים והיה מכה את בחורי ישראל כדי שיראו כל ישראל וייראו שנ' וכל ישראל ישמעו וייראו וראה הב"ה מה שעשה פנחס ומיד נתמלא רחמים ועצר המגפה ר' אליעזר אומ' קרא שמו של פנחס בשמו אליה אליהו מתושבי הגלעד שעשת תשובה ישראל בהר גלעד ונתן לו הב"ה שכר טוב ולבניו הצדיקים למען כהונת עולם שנ' והיתה לו ולזרעו אחריו ברית כהנת עולם ר' אלעזר המודעי אומ' עמד פנחס וחרם על כל ישראל בסוד שם המפורש ובכתב הנכתב על הלוחות וכחרם בית דין העליון וכחרם בית דין התחתון שלא ישתה אדם מישראל מיינם של ישראל כי אם ברפש רגליהם שנאמר וצאני מרמס רגליהם שכל יינם של גוים לע"ז ולזנות שנ' זנות יין ותירוש יקח לב וכתיב אחר אומ' אל תהי בסובאי יין בזוללי בשר למו ר' פנחס אומ' אמ' הב"ה למשה זכורים אתם מה שעשו לכם המדיינים הללו שנפלו מישראל ארבעה ועשרים אלף איש אלא עד שלא תאסוף קום נקום נקמת ישראל מה עשה משה רבנו עליו השלום לקח אלף איש מכל שבט ושבט הרי שנים עשר אלף והמקנא על הזנות נשיא עליהם ולקחו את כלי הקדש וחצוצרות התרועה בידו והלכו ושבו את בנות מדיין ואמ' לא על אלו נפלו מישראל ארבעה ועשרים אלף שנ' הן הנה היו לבני ישראל בדבר בלעם התחיל כועס עליהם שנ' ויקצוף משה על פקודי החיל ובכעסו נסתלקה רוח הקדש מעליו מכאן אתה למד שהקפדן מאבד את כל חכמתו וראה אלעזר וקבל מאחריו שנ' ויאמר אלעזר הכהן אמ' להם את משה רבנו צוה אותו לא צוה:
<h2>פרקי דרבי אליעזר פרק מז</h2>
ר' יוחנן בן זכאי פתח ביום ההוא כרת ה' את אברם ברית לאמר אמ' אברהם לפני הב"ה רבון כל העולמים הן לי לא נתת זרע ואתה אומ' אלי לזרעך נתתי את הארץ הזאת במה אדע כי אירשנה אמ' לו הב"ה אברהם כל העולם כלו בדברי הוא עומד ואין אתה מאמין בדברי אלא אתה אומ' במה אדע כי אירשנה חייך שני פעמים ידוע תדע שנ' ויאמר לאברם ידוע תדע ר' אלעזר בן עזריה אומ' והלא לא ישבו ישראל במצרים אלא מאתים ועשר שנים תדע לך שהוא כן בא וראה כשירד יוסף למצרים היה בן שבע עשרה שנה ובן שלשים שנה עמד לפני פרעה ושבעה שני שבע ושני שנים רעב עד שלא ירד יעקב שנ' כי זה שנתים הרעב הרי תשעה ושלשים שנה ולוי בן יעקב היה גדול מיוסף שש שנים ובירידתו למצרים היה בן חמש וארבעים שנה ושני חייו במצרים שתים ותשעים שנה הרי כלם מאה ושלשים ושבע שנה חיי לוי היו שלשים ומאת שנה ובירידתו למצרים ילדה לו אשתו את יוכבד בתו שנ' ושם אשת עמרם יוכבד בת לוי ובת מאה ושלשים שנה ילדה את משה ומשה בן זמנים שנה בעמדו לפני פרעה הרי כלם מאתים ועשר שנים וכאן הוא אומ' ועבדום וענו אותם ארבע מאות שנה אמ' ר' אלעזר בן ערך לא אמ' לו הב"ה לאברהם אלא משעה שהיה לו זרע שנ' כי גר יהיה זרעך בארץ לא להם וכתי' כי ביצחק יקרא לך זרע ומשנולד יצחק עד שיצאו ישראל ממצרים ארבע מאות שנה אמ' לו והרי כתו' ומושב בני ישראל ארבע מאות ושלשים שנה שישבו ישראל במצרים חמש שנים קודם שבא יעקב אבינו למצרים נולדו לו ליוסף שני שבטים מנשה ואפרים והם מישראל וירדו במצרים הרי מאתים וחמש עשרה שנה ימים ולילות ארבע מאות ושלשים שדלג הב"ה הקץ בזכות אבות שלשה שהם עמודי עולם ובזכות אמהות שהם גבעות עולם ועליהם הכתוב אומ' קול דודי הנה זה בא מדלג על ההרים מקפץ על הגבעות ר' אליעזר אומ' כל אותן השנים שישבו ישראל במצרים ישבו בטח ושאנן ושלו עד שבא נון מבני בניו של אפרים ואמ' להם נגלה לי הב"ה להוציא אתכם ממצרים בני אפרים בגאות לבם שהם מזרע המלכות וגבורי כח במלחמה לקחו את נשיהם ואת בניהם ויצאו ממצרים ורדפו המצריים אחריהם והרגו מהם מאתים אלף כלם גבורים שנ' בני אפרים וכו' ר' ינאי אומ' לא העבידו מצרים את ישראל אלא שעה אחת מיומו של הב"ה שמנים ושלש שנה קודם שנולד משה שאמרו החרטומים אל פרעה עתיד אחד להוליד והוא מושיע את ישראל ממצרים וחשב פרעה ואמ' השליכו את כל הילודים הזכורים ליאורה והוא מושלך עמהם ונמצא הדבר בטל לפי' השליכו כל הילודים ליאורה שלשה שנים קודם שנולד משה ולאחר שנולד אמרו הנה נולד אמ' להם הואיל ונולד מכאן ואילך אל תשליכו הילודים ליאורה אלא תנו עליהם עול קשה למרר חיי אבותינו בעבודה קשה שנ' וימררו את חייהם וכ' ר' אומ' ראו אבותיו של משה את הנער תארו כמלאך אלהים ומלו אותו לשמנה ימים וקראו את שמו יקותיאל ר' שמעון אומ' טוב קראו אותו שנ' ותרא אותו כי טוב הוא והחביאוהו בבית שלשה חדשים ולאחר שלשה נתנו אותו בתיבת גומא והשליכוהו על שפת היאור והכל צפוי לפני הב"ה והיתה בת פרעה מונגעת בנגעים קשים ולא היתה יכולה לרחוץ בחמין באת לרחוץ ביאורה וראתה את הנער בוכה ושלחה ידה והחזיקה בו ונתרפאת אמרה הנער הזה צדיק הוא וקיימתו לחיים וכל המקיים נפש אחת כאילו קיים עולם מלא וכל מאבד נפש אחת כאילו מאבד עולם מלא לפי' זכתה לחיי העה"ז ולחיי העה"ב וכל בני פלטרין של פרעה היו מגדלין אותו שנ' ויהי בימים ההם ויגדל משה ויצא אל אחיו יצא משם אל מחנה ישראל וראה אחד מנוגשי פרעה מכה את אחד מבני הקהתי הלויים שהם מאחיו שנ' וירא איש מצרי מכה איש עברי התחיל מקללו בחרב שפתיו וטמנו בתוך המחנה שנ' ויך את המצרי ויטמנהו בחול ואין חול אלא ישראל שנ' והיה מספר בני ישראל כחול הים יצא ביום השני וראה שני אנשים עברים נצים ויאמר לרשע למה תכה רעך אמרו לו דתן מה אתה מבקש בחרב שבפיך אתה מבקש להרגני כשם שהרגת את המצרי שנ' הלהרגני אתה אומר אתה מבקש אין כתיב כאן אלא אתה אומר וכשבאו משה ואהרן אל פרעה ואמרו לו כה אמר ה' אלהי העברים שלח עמי ויעבדוני אמ' להם מי ה' אשר אשמע בקולו לא ידעתי את ה' השליך אהרן את מטהו ונעשה נחש שרף וגם השליכו את מטיהם ונעשו נחשים ורץ מטה אהרן ובלע את מטותם שנ' ויבלע מטה אהרן את מטותם הכניס ידו לחיקו והוציאה מצורעת הכניסו ידם לחיקם והוציאום מצורעות ולא נתרפאו עד יום מותם וכל מכה ומכה שהביא הב"ה במצרים הם היו מוסיפים מכה על מכה עד שהביא הב"ה עליהם את השחין ולא יכלו לעמוד ולעשות כן שנ' ולא יכלו החרטומים ר' עקיבא אומ' אספלאטורים של פרעה היו מחניקין את ישראל בקירות של בתים ובין הלבנים והיו צועקים מתוך קירות הבית והב"ה שומע צעקתם שנ' וישמע אלהים את צעקתם ועוד שהיו שורפים את בניהם הבכורים בכור האש שנ' ואתכם לקח ה' ויוציא אתכם מכור הברזל ומדד להם באותה מדה שנ' למכה מצרים בבכוריהם וכשיצאו ישראל ממצרים מה עשה הב"ה השליך כל צלמי תועבותיהם ונשתברו שנ' ובאלהיהם עשה ה' שפטים ר' יוסי אומ' המצריים היו מטמאין את כל ישראל ולנשיהם עמם כידייה בנו של דן נשא אשה משבטו שלומית בת דברי ובאותה הלילה באו עליו נוגש פרעה והרגו אותו ובאו על אשתו והרת וילדה בן והכל הולך אחר הזרע. אם מתוק למתוק אם מר למר וכשיצאו ישראל ממצרים התחיל מחרף ומגדף בשם אלהי ישראל שנ' ויקוב בן האשה הישראלית את השם ר' ישמעאל אומ' חמשה אצבעות של יד ימינו של הב"ה כלם יסוד גאולות אצבע קטנה הראה לנח מה לעשות בתיבה שנ' וזה אשר תעשה אותה אצבע שנייה לקטנה בה הכה את מצרים שנ' ויאמרו החרטומים אל פרעה אצבע אלהים היא וכמה לקו באצבע עשר אצבע שלישית לקטנה בה כתב את הלוחות שנ' לוחות אבן כתובים באצבע אלהים אצבע רביעית שהיא שנייה לבוהן בה הראה למשה מה יתנו בני ישראל פדיון נפשם שנ' זה יתנו הבוהן וכל היד כלה עתיד הב"ה להכות בהם את בני עשו שהם צריו ואת בני ישמעאל שהם אויביו שנ' תרום ידך על צריך וכל אויביך יכרתו ר' אליעזר אומ' חמשה אותיות שנכפלו בכל האותיות שבתורה כלם לסוד גאולות כ"ף כ"ף אברהם אבינו נגאל מאור כשדים שנ' לך לך מארצך מ"ם מ"ם נגאל בו יצחק אבינו מיד פלשתים שנ' לך מעמנו נו"ן נו"ן נגאל בו יעקב אבינו שנ' הצילני נא מיד אחי פ"א פ"א בו נגאלו אבותינו ממצרים שנ' פקוד פקדתי צד"י צד"י בו עתיד הב"ה לגאול את ישראל משעבוד ארבע מלכיות ולאמר להם צמח צמחתי לכם שנ' ואמרת אליו כה אמר ה' צבאות לאמר הנה איש צמח שמו ומתחתיו יצמח וכלם לא נמסרו אלא לאברהם אבינו ואברהם מסרן ליצחק ויצחק מסרן ליעקב ויעקב מסר סוד הגאולה ליוסף שנ' ואלהים פקוד יפקוד אתכם ויוסף בנו מסר סוד הגאולה לאחיו ואמ' להם פקוד יפקוד אלהים אתכם ואשר מסר סוד הגאולה לסרח בתו וכשבאו משה ואהרן אצל זקני ישראל ועשו האותות לעיניהם הלכו אצל סרח בת אשר אמרו לה בא אדם אחד אצלנו ועשה אותות לעינינו כך וכך אמרה להם אין באותו ממש אמרו לה והרי אמ' פקוד יפקוד אלהים אתכם אמרה להם הוא האיש העתיד לגאול את ישראל ממצרים שכן שמעתי מאבא פ"א פ"א פקוד יפקוד מיד האמינו העם באלהיהם ובשלוחו שנ' ויאמן העם וישמעו כי פקד ה' את עמו ר' עקיבא אומ' נוגשי פרעה היו מכין לישראל לעשות תוכן לבנים בכפל שנ' ואת מתכונת לבנים אשר הם עושים תמול שלשום והמצרים לא היו נותנים תבן לישראל שנ' תבן אין נתן לעבדיך והיו ישראל מקוששין את הקש במדבר והיו עומסין אותו בחמוריהם ונשיהם ובניהם ובני בניהם ובנותיהם והקש של מדבר היה נוקב את עקיביהם והדם היה יוצא ומתבוסס בחמר רחל בת בנו של משותלח היתה הרה ללדת ורמסה בחומר עם בעלה ויצא הולד מתוך מעיה ונתערב בתוך החומר ועלתה צעקתה לפני כסא הכבוד ובאותה הלילה ירד מיכאל המלאך והעלהו לפני כסא הכבוד ואותו הלילה ירד הב"ה והכה בכורי מצרים שנ' ויהי בחצי הלילה וה' הכה כל בכור ר' יהודה אומ' כל אותו הלילה היו ישראל אוכלין ושותין ושמחין ומהללין לאלהיהם בקול גדול והמצריים צועקים במר נפש על המגפה שבאת עליהם פתאום שנ' כי אין בית אשר אין שם מת אמר הב"ה אם אני מוציא את ישראל בלילה יאמרו עכשו בלילה עשה מעשיו אלא הריני מוציאם בחצי היום ובגבורת השמש שנ' ויהי בעצם היום הזה הוציא ה' את בני ישראל ובזכות שלשה דברים יצאו בני ישראל ממצרים לא החליפו לשונם ולא הלשינו איש רעהו ובייחוד השם ויצאו ישראל ממצרים מלאים כל טוב ממין ברכות בזכרו את הדבר שאמ' לאבינו אברהם וגם את הגוי אשר יעבודו דן אנכי ואחרי כן יצאו ברכוש גדול:
<h2>פרקי דרבי אליעזר פרק מח</h2>
ר' שמעון בן יוחאי אומ' רצה הב"ה להכרית ולהשמיד את כל זרע עמלק ושאול והעם שמעו ולא חסו על אדם אלא על אגג שנ' ויחמול שאול והעם שמע שמואל ויצא לקראתם ואמ' להם חמלתם בעמלק והבאתם שריד ממנו ומיטב הצאן והבקר אמרו הצאן והבקר לעשות בו זבחים לאלהיך אמ' להם אין חפץ למקום בעולות וזבחים כי אם לשמוע בקולו ולעשות רצונו שנ' ויאמר שאול החפץ לה' בעולות הנה שמוע מזבח טוב ר' פנחס אומ' צפה הב"ה שעתיד לעמוד מאגג איש צר ואויב גדול ליהודים ואי זה הוא זה המן בן המדתא האגגי צורר כל היהודים ומזרע שאול גואל ונוקם לישראל ואי זה הוא זה מרדכי בן יאיר בן שמעי בן קיש איש ימיני ושם עמד שמואל לפני הב"ה מתפלל ואומ' רבון כל העולמים אל תשכח חטאת עשו שעשה לאביו שלקח נשים נכריות מזבחות ומקטרות לע"ז למרר שני חיי אבותיו שנ' ותהיין מורת רוח ליצחק ולרבקה זכור חטאתו על בניו ועל בני בניו עד סוף כל הדורות שנ' יזכר עון אבותיו אל ה' וחטאת אמו אל תמח ושמע שאול את קול אגג לוחש בפיו ואומ' אפשר סר ממני מר המות שנ' אכן סר מר המות אמ' לו שמואל כשם ששכלה חרב עמלק זקניך את בחורי ישראל מאחורי הענן וישבו נשיהם שכולות ואלמנות וכתפלת אסתר ונערותיה נהרגו כל בני עמלק וישבו נשיהם שכולות ואלמנות שנ' ויאמר שמואל כאשר שכלה נשים חרבך וכו' תפלת שמואל שכרה את חילם של בני אגג מעל ישראל שנ' וישסף שמואל את אגגי אמ' הב"ה עשה שליחותי בגבוהים הוא שולח עליהם דברים נמוכים להודיעם שאין כח גבורתם מאומה טיטוס הרשע נכנס לבית קדשי הקדשים ואמ' אין צר ואויב יכול לעמוד לפני מה עשה הב"ה שלח יתוש אחד ונכנס בחוטמו והיה מהלך ואוכל עד שהגיע למוחו ונעשה אותו יתוש כמין גוזל בן יונה משקל שני ליטרי' להודיעו שאין כח גבורתו מאומה וישראל כשהיו מהלכים בבית קדשי הקדשים היו אומרים אין צר ואויב יכול לעמוד בפנינו מה עשה הב"ה שלח עליהם איש גבהו כברהמים נבוכד נצר שמו כברהמים להודיעו כי לא בכח יגבר איש ר' חכינאי אומ' לא נתן הב"ה קצבה למלכיות אלא לשעבוד מצרים ולמלכות בבל לשעבוד מצרים מניין שנ' ועבדום ועינו אותם ארבע מאות שנה ועשה הב"ה ברוב רחמיו וחסדיו וקצר חציים מאתים ועשר שנים מלכות בבל מניין שנ' לפי מלאת לבבל שבעים שנה ר' אבהו אומ' ארבעים וחמש שנים מלך נבוכד נצר תדע לך שהוא כן בשעה שמלך ועלה לירושלם וכבש את יהויקים ואחד עשרה שנה מלך על מלכות צדקיהו הרי תשע עשרה שנה עד שלא חרב בית המקדש ומשחרב בית (המקדש) ששה ועשרים תדע לך שהוא כן בא וראה מגלות יהויכין עד שמלך אויל מרודך בנו שלשים ושבע שנה שנ' ויהי בשלשים ושבע שנה לגלות יהויכין מלך יהודה בשנים עשר חדש בעשרים ושבע לחדש נשא אויל מרודך מלך בבל בשנת מלכותו את ראש יהויכין מלך יהודה ויוצא אותו מבית הכלא ר' יונתן אומ' סוף מלכי מדי ופרס היה ארתחששתא מלך בבל ושנים ושלשים שנה מלך שנ' ובכל זאת לא הייתי בירושלם כי אם למלאות שלשים ושתים שנה לארתחששתא מלך בבל ולקץ הימים נשאלתי מן המלך אמר ר' תחנא בא וראה עשרו של אחשורוש שהיה עשיר מכל מלכי מדי ופרס ועליו הכתוב אומ' והרביעי יעשיר עושר גדול ומה היה עשרו של אחשורוש שהעמיד מטות זהב וכסף ברחוב העיר להראות לכל העמים עשרו שנ' מטות זהב וכסף וכל כלי תשמישיו של אחשורוש לא היו בכלי כסף אלא בכלי זהב והביא כלי בית המקדש וכלי ביתו כלן היו משתנין ונעשין כעופרת שנ' וכלים מכלים שונים ועל רצפת פלטרין שלו היו אבנים טובות ומרגליות שנ' על רצפת בהט ושש ודר וסוחרת ר' אליעזר אומ' חצי שנה עשה אחשורוש סעודות גדולות לכל העמים שנ' ימים רבים שמנים ומאת יום וכל עם שהיה מאכלו בטומאה היה נותן מאכלו בטומאה וכל עם שהיה מאכלו בטהרה היה נותן לו מאכלו בטהרו לקיים מה שנ' לעשות כרצון איש ואיש ר' שמעון אומ' כל מנהגן של מלכי מדי כשהיו אוכלין ושותין היו מביאין נשיהם גלויות בשר ערוה משחקות ומרקדות לפנים ולראות ביופי תארן וכשנכנס יין בלבו של אחשורוש בקש לעשות כן לושתי המלכה ובת מלכים היתה ובקש שתבא לפניו ערומה ושלחה לו לאמור איש שוטה ושכור אם אבא לפניך ערומה ויראו אותי בערוה יבוזו לך בשולחנך ואם יראו אותי שאני יפת תואר אחד מהשרים יהרוג אותך בשעת היין כששמע המלך לדבריה צוה להרגה וכשיצא היין מלבו של אחשורוש בקש לו את ושתי המלכה ולא מצאה הגידו לו השרים הגזירה שגזר עליה והתחיל ובוכה על הגזירה שנגזרה עליה ולמה נגזרה עליה גזירה זו שהיתה מביאה בנות ישראל ערומות ועושות בהן מלאכה בשבת ועל זה נגזר עליה גזירה שתשחט ערומה בשבת שנ' את ושתי ואת אשר עשתה ואת אשר נגזר עליה ר' זכריה אומ' מגלגלין זכות על ידי זכאי על יד דניאל נתגלגלה מלכות אסתר שאמ' למלך אל יבכה עליה שכל מה שעשית כדת וכשורה עשית שכל המקיים את התורה הב"ה מקיים את מלכותו שכך אמרה תורה האיש ימשול שנ' והוא ימשול בך ושלח המלך בכל המדינות לעשות כדבריו שנ' להיות כל איש שורר בביתו ועוד אמ' למלך יבקשו למלך נערות בתולות טובות מראה ולא כל נערות אלא נערות יפות מראה והנערה אשר תיטב בעיניו כתיב כאן וכתיב להלן ותיטב הנערה בעיניו זו אסתר והטה עליה הב"ה חן וחסד בעיני כל רואיה שנ' ותהי אסתר נושאת חן בעיני כל רואיה:
<h2>פרקי דרבי אליעזר פרק מט</h2>
איש יהודי היה בשושן הבירה ר' שמעיא אומ' וכי לא היה בשושן הבירה יהודי אלא מרדכי בלבד והא כתיב והיהודים אשר בשושן אם כן היו יהודים בשושן זולת מרדכי אלא שהיה בן אבות אבטינאס שהיה מזרע המלוכה והיה עוסק בתורה לפי' נקרא שמו יהודי ושמו מרדכי שהיתה תפלתו נכנסת לפני הב"ה כריח מר דרור בן יאיר שהיה מאיר פנים בהלכה בן שמעי שהי"ה שיצא לקלל את דוד בן קיש איש ימיני מזרע מימינים ומשמאילים שנ' ובני בנימין נושקי רומי קשת ר' שמעון אומ' בא וראה חכמתו של מרדכי שהיה יודע שבעים לשון שנ' הבאים עם זרובבל ישוע נחמיא מרדכי בלשן והיה יושב בשער המלך לראות שלא תטמא אסתר ונערותיה בכל מאכל טמא ושמע שני סריסי המלך מדברים בלשון כשדים ואומרים עכשו ישכב המלך על משכב הצהרים וכשיקום ויאמר תנו לי מעט מים נתן בקיתון של זהב סם המות והוא ישתה וימות ושמע מרדכי ונכנס והגיד לאסתר המלכה ואסתר הגידה למלך בשם מרדכי מכאן אמרו כל האומ' דבר בשם אומרו מביא גאולה לעולם וכשעמד המלך משינתו אמ' לשני סריסיו הנהוגים להשקותו תנו לי מעט מים והביאו קיתון של זהב וסם המות בתוכו אמ' להם שפכו המים שפכ"ו לפני אמרו לו אדוננו המלך הם מים ברורים טובים ויפים ולמה נשפכם לפניך אמ' להם כך עלתה בלבי לשפכן לפני ושפכו את המים לפניו ומצא סם המות בתוכם וצוה לתלותן שנ' ויתלו שניהם על עץ ונתלו שניהם על עץ אחד זה אחר זה שנ' על עץ ואין כתוב על עצים וכל דבר שאין עושין לפני המלך היו כותבין לפניו ומניחים באחמתה של מלך וכשירצה המלך לראות מה שעברו עליו קוראין בספרים והוא יודע מה שעברו עליו וכתבו את הדבר שהגיד מרדכי (לאסתר) על ספר שנ' ויכתב בספר דברי הימים ר' פנחס אומר שני עשירים עמדו בעולם אחד בישראל ואחד באומות העולם קרח בישראל והמן באומות העולם קרח שמצא אוצרות של זהב של יוסף והמן שלקח כל אוצרות של מלכי יהודה ואת כל אוצרות של קדשי הקדשים וראה המלך עשרו ועשרת בניו סופרים וכותבין נוטרין לפניו ורצה המלך לגדלו ולרוממו שנ' גדל המלך אחשורוש את המן בן המדתא וצוה המלך להיות כל עם ועם כורעים ומשתחוים לפניו מה עשה המן עשה לו צלם מרוקם על בגדו ועל לבו וכל מי שהיה משתחוה להמן משתחוה לע"ז שעשה וראה מרדכי ולא קבל להשתחוות לע"ז שנ' ומרדכי לא יכרע ולא ישתחוה ונתמלא עליו חימה ואמר היהודים הללו שונאי אבותי היו מעולם עכשו אומר למלך ויאבדם מן העולם ונכנס המן לפני אחשורוש ואמ' לו אדני המלך ישנו עם אחד מפוזר ומפורד בין העמים ואינם טובים לך ואינם עושים רצונך ולמלך אין שוה להניחם אם על המלך טוב קח החצי מממוני ותן לי רשות עליהם שנ' אם על המלך טוב יכתב לאבדם אמ' לו המלך הרי הם נתונים לך בחנם והממון שאתה נותן אלי בעבורם יהיה שלך ורוח הקדש צווחת ואומרת כה אמר ה' חנם נמכרתם ולא בכסף תגאלו ר' יוסי אומ' איסטרטלטס היה המן וכתב אגרות פתקין והפיל גורלות על המזלות לידע בין יום ליום בין חדש לחדש בין מזל למזל שנ' הפיל פור הוא הגורל וכתב אגרות ושלח בכל המדנות להשמיד להרוג את כל היהודים מנער ועד זקן טף ונשים בשלשה עשר לחדש אדר ביום שלישי במזל אריה ושמע מרדכי וקרע את בגדיו ולבש שק ואפר ויצא ברחוב העיר שנ' ומרדכי ידע והיה צועק ובוכה ואומ' לפני הב"ה רבון כל העולמים נשבעת לאבותינו להרבות את זרעם כככבי השמים וכחול אשר על שפת הים ועתה נתת אותנו כצאן לטבחה זכור לאברהם ליצחק וליעקב אשר נשבעת להם בך להרבות את זרעם כככבי השמים שמעה אסתר ותשש כחה שנ' ותתחלחל המלכה מאד שלחה וקראה להתך נאמן ביתה לידע מה נעשה למרדכי ויצא התך למרדכי ויגד לו את הדבר ונכנס התך והגיד לאסתר וראה המן יוצא ובא להתך והרגו ולא מצאה אסתר איש נאמן אחר לשלוח אותו אל מרדכי ואמרה היא בנפשה לבא אל מרדכי שנ' ותאמר אסתר להשיב אל מרדכי אמרה לו לך כנוס את כל היהודים הנמצאים בשושן וצומו עלי ואל תאכלו ואל תשתו שלשת ימים לילה ויום ואלו הן י"ג בניסן י"ד בניסן ט"ו בניסן אמר לה מרדכי והלא יום שלישי הוא יום ראשון של פסח אמרה לו זקן שבישראל ואתה ראש לסנהדרין ואתה אומ' דבר זה ואם אין ישראל לעשות הפסח למי הוא פסח ושמע מרדכי את דבריה והודה לה מרדכי ועשה לה כל אשר צותהו שנ' ויעבור מרדכי ויעש ככל אשר צותה עליו אסתר מה הוא לשון ויעבור מרדכי מלמד שעבר יום ראשון של פסח בלא אכילה ושתיה ביום השלישי לבשה אסתר בגדי מלכות ושלחה וקראה למלך ולהמן לסעודה שעשתה בחמשה עשר בניסן כיון שאכלו ושתו אמר המן בלבו המלך מגדל אותי והמלכה מרוממת אותי ואין גדול ממני בכל מלכותו ושמח בלבו הרבה מאד שנאמ' ויצא המן ביום ההוא שמח וטוב לב בלילה ההוא נדדה שנת המלך ואותה הלילה נד כסאו של מלך מלכי המלכים הב"ה ונדדה המלך שבארץ ועמד משינתו שראה בחלומו להמן שנטל את הסייף להרגו ונבהל ועמד משינתו ואמ' לבני המן שמשי וספרי כותבי ספרי המלך לקרות בספרים ולראות ולידע מה שעברו עליו ופתחו הספרים וימצאו הדבר שהגיד מרדכי ולא היו רוצים לקרות אותה והיו גוללין את הספרים אמ' להם המלך קראו מה שכתוב לפניכם ולא היו רוצין לקרות והכתובין הם נקראים לפני המלך מאליהם שנ' ויהיו נקראים לפני המלך ויהיו קוראין (את) [אין] כתוב כאן אלא ויהיו נקראים אמ' המלך לעבדיו קראו לי להמן אמרו לו הרי הוא עומד בחוץ אמ' המלך יבא ויכנס לפני ובא המן לפני המלך אמ' לו המלך אני רוצה לגדל ולרומם לאיש אחד שנתן אלי החיות מה לעשות לו אמ' המן בלבו אי"ן אין חפץ המלך לעשות יקר וגדולה יותר ממני וכל זרעו של עמלק אין מגלין הסוד בפיהם ואומרים בלבן שנ' ויאמר המן בלבו אמ' המן אדבר דברים שאהיה מלך כמהו אמ' לו אם רצית לעשות יקר לאיש אשר המלך חפץ ביקרו יביאו לבוש מלכות אשר לבש בו המלך ביום שהמליכוך וסוס שרכבת בו ביום שמלכת ואת הכתר שנתן בראשך ביום שמלכת וכעס המלך על הכתר הרבה מאד אמ' המלך הרשע הזה לא דיו שאמ' אלי על המלבוש ועל הסוס אלא אף על הכתר שבראשי אם כן מה הניח לי כיון שראה המן שכעס המלך על הכתר חזר ואמ' ונתון הלבוש והסוס על יד איש משרי המלך הפרתמים אמ' לו המלך צא ועשה כן למרדכי שמע המן ונבהל ואמ' לו אדני המלך הרבה מרדכי יש אמ' לו מרדכי היהודי אמ' לו יש יהודים הרבה אמ' לו היושב בשער המלך אמ' לו אדני המלך לא הייתי סבור כי אם על שר גדול היית אומ' לזה תן לו שדות וכרמים ודיו אבל לזה מה יועיל לו אמ' לו עשה כאשר דברת וגם אני יכול לתת לו כל מה שגזרת אמ' לו המל"ך אדני המלך אתן לך אחד מבני הגדולים ויעשה לו ככל מה שגזרת עלי אמ' לו חיי ראשי ומלכותי לך נאה לעשות כן מיד לקח המן הלבוש והסוס והלך אצל מרדכי ושאל לו בשלום אמ' לו מרדכי אין שלום אמ' ה' לרשעים אמ' לו המן קום לבוש פורפוריון של מלך אמ' לו רשע אין אתה רואה כי אני לבוש שק ויושב על האפר ממה שעשית לי אלא הוליכני לבית המרחץ ואח"כ אלבש פורפריון של מלך מה עשתה אסתר צותה לבל יעשה מרחץ ואם יאמר המן לבעלי המרחץ להדליקו אל ישמעו לו הלך המן בכל המרחצאות ולא מצא והדליקו בעל כרחו הוא בעצמו ושלח לבנו הגדול לקרא את מרדכי למרדכ"ה למרדכי למרחץ לקח מרדכי והכה אותו ברגליו אמ' לו ולמה לא בא אביך בעצמו והלא עבד הוא לי הלך אצל אביו ואמ' לו הלך הוא בעצמו בעל כרחו ונכנס עמו לבית המרחץ וגלח את ראשו ויצא והלבשו אמ' עלה ורכוב על הסוס אמ' לו מענוי הצום אין בי כח לעלות ולרכוב על הסוס מה עשה המן השפיל את עצמו ונתן מרדכי רגלו על צוארו ועלה ורכב על הסוס ומר"מ ומדרמי עליה חד כרעא בעא ליה בכרעא אחריתי אמ' לו המן והלא כתוב בתורה בנפול אויבך אל תשמח אמר לו רשע בישראל כתוב זה אבל באומות העולם ואתה על במותימו תדרוך ובא מרדכי אצל המלך והוא מכריז עליו ככה יעשה לאיש אשר המלך חפץ ביקרו וישב לו במושב כבודו על שער המלך והמן נדחף אל ביתו אבל וחפוי ראש על מה שאירע לו אמרה לו זרש אשתו וכל אסטרוגולין שלו שמעת מה עשו לפרעה במצרים אם מזרע היהודים מרדכי אשר החלות לנפול לפניו לא תוכל לו כי נפול תפול לפניו באותה שעה באו נערי אסתר לקחו את המן אל המשתה אשר עשתה אסתר בששה עשר בניסן כיון שאכלו ושתו אמ' לה המלך מה שאלתך אסתר המלכה ותנתן לך ומה בקשתך עד חצי המלכות ותעש אמרה לו אדני המלך איני שואלת ממני אלא לתת לי נפשי בשאלתי ועמי בבקשתי שבא אדם אחד וקנה אותנו להשמיד להרוג ולאבד ואילו לעבדים ולשפחות נמכרנו אני ועמי החרשתי אמר לה המלך ומי הוא האדם הזה ואי זה הוא אשר מלאו לבו לעשות כן אמרה לו המן הרע הזה מיד חפו פניו והמלך קם בחמתו ממשתה היין ונכנס בגינת הביתן מה עשה מיכאל התחיל מקצץ נטיעות לפניו וראה המלך כן אמ' לו מה זה אמ' לו אני מבניו של המן שכך צוני אבא מיד וחמתו בערה בו ונבער חימה על חימה ושב מגינת הביתן מה עשה מיכאל המלאך הגביה את המן מעל אסתר כאילו רוצה לבא עליה אמ' המלך הרשע הזה לא דיו שקנה את אשתי להשמיד ולהרוג ולאבד אלא רוצה לבא עליה הגם לכבוש את המלכה עמי בבית ושמע המן את הדבר הזה ונפלו פניו שנ' ופני המן חפו וצוה המלך לתלותו על העץ באותה שעה מה עשה אליהו ז"ל נדמה לחרבונא אחד מסריסי המלך אמ' לו אדני המלך יש עץ בביתו של המן מבית קדשי הקדשים שנ' ויבן את בית יער הלבנון ויעש את אולם העמודים חמשים אמה ארכו ושלש אמות רחבו מיד צוה המלך לתלותו וכתי' ויתלו את המן לקח המלך את כל אשר להמן ונתן למרדכי ולאסתר לקיים מה שנ' וביתיה נוולי יתעבד על דנא וצוה המלך ואמ' כתבו על היהודים כתוב בעיניכם בשם המלך וכתבו וחתמו אגרות פתקים ושלחו בכל המדינות להשמיד להרוג ולאבד את כל שונאי היהודים בלשלשה עשר לחדש אדר ביום השלישי במזל אריה מה הארי הזה מלך על כל החיות וכל מקום שהוא רוצה הוא הופך את פניו והוא חשב והפך להשמיד להרוג ולאבד את כל היהודים נהפוך הוא על שונאיהם שנ' ונהפוך הוא אשר ישלטו היהודים המה בשונאיהם ר' אליעזר אומ' ארבעים בנים היו לו להמן עשרה כותבי המלך ושלשים מושלים בכל המדינות שנ' ואת עשרת בני המן תלו וכלם נתלו על עץ אביהם שנ' עשרת בני המן תלו על העץ וכתיב אחר אומ' ואת עשרת בני המן תלו (על העץ) ר' פנחס אומ' מלך מרדכי שנ' ומרדכי יצא מלפני המלך בלבוש מלכות תכלת וחור וכו' מה המלך לובש פורפריא [כך מרדכי] שנ' ומרדכי יצא מלפני המלך בלבוש מלכות תכלת וחור מה המלך עטרה כלולה בראשו כך מרדכי שנ' ועטרת זהב גדולה מה המלך אימתו על כל הארץ כך מרדכי שנ' כי נפל פחד מרדכי עליהם מה המלך שמעו הולך בכל הארץ כך מרדכי שמעו הולך בכל הארץ שנ' כי גדול מרדכי בבית המלך ושמעו הולך בכל המדינות מה היתה שמעו של מרדכי כי היה אדם נכבד והיה עומד בצד המלך ואסתר המלכה היתה יושבת בצד האחר כי מרדכי היה איש טוב ומבקש שלום שנ' כי מרדכי היהודי משנה למלך אחשורוש וגדול ליהודים ורצוי לרוב אחיו דורש טוב לעמו ודובר שלום לכל זרעו ועליו הכתוב אומ' שמור תם וראה ישר כי אחרית לאיש שלום:
<h2>פרקי דרבי אליעזר פרק נ</h2>
רבן גמליאל אומ' כמו ראשי חדשים מתחדשים ומתקדשים בעה"ז כך יהיו ישראל מתחדשים ומתקדשים לעה"ב שנ' דבר אל כל עדת בני ישראל ואמרת אליהם קדושים תהיו כי קדוש אני ה' וחכמים אומרים שמים וארץ עתידים לעבור ולחדש מה כתי' עליהם ונגולו כספר השמים כאדם הקורא בתורה וגולל אותה וחוזר ופותח וגולל אותה כך הב"ה עתיד לגול את השמים שנ' ונגולו השמים כספר והארץ כבגד תבלה כאדם שהוא פושט את טליתו ומקפל אותה וחוזר ופותח ולובש אותה ומחדש אותה במקומה שנ' והארץ כבגד תבלה וכל יושבי הארץ יטעמון טעם מיתה שני ימים שאין נפש אדם ובהמה על הארץ שנ' ויושביה כמו כן ימותון וביום השלישי מחדש את הכל ומחייה את המתים ומקיים אותה לפניו שנ' יחיינו מיומים ביום השלישי יקימנו ונחיה לפניו ר' אליעזר אומ' כל צבא השמים עתידים לעבור ולהתחדש מה כתיב עליה וכל צבאם כנבול עלה מגפן מה גפן והתאנה הזאת נובלים ועומדות כאש יבש וחוזרת ופורחת ונצצת ומוציאות עלים חדשים רעננים כך כל צבא השמים עתידין ליבול והן חוזרין ומתחדשין להודיע לפניו שיש מבלה ואינו בולה ואין עוד לא רעב ולא רע ולא מגפה ואין עוד צרות שנ' כי הנני בורא שמים חדשים וארץ חדשה ר' ינאי אומ' כל צבא השמים עוברים ומתחדשים בכל יום ומהו צבא השמים השמש והירח והככבים והמזלות תדע לך שהוא כן בא וראה כשהמש נוטה לבא למערב והוא רוחץ במי אוקיאנוס כאדם שהוא רוחץ את נירו בתוך המים כך מימי אוקיאנוס מכבין שלהבותיו של שמש ואין נוגה לו ואין שלהבת של שמש מאיר כל הלילה בעולם עד שיבא למזרח וכשיבא למזרח רוחץ בנהר של אש כאדם שהוא מדליק את נרו בתוך האש כך השמש מדליק את נירותיו ולובש שלהבותיו ועולה להאיר על הארץ ומחדש בכל יום מעשה בראשית כן עד שיבא הערב ולעת הערב הירח והככבים ומזלות רוחצים בנהר של ברד ועולין להאיר על הארץ לעתיד לבא הב"ה מחדש אותם ומוסיף על אורם אור שבעת ימים שנ' יהיה אור הלבנה כאור החמה ואור החמה יהיה שבעתים כאור שבעת הימים ביום חבוש ה' את שבר עמו ומחץ מכתו ירפא באי זה יום ביום גאולת ישראל שנ' ביום חבוש ה' את עמו רבן גמליאל אומ' עולת שמקריבין בכל שבת כבשים שנים ועולת ראש חדש פרים שנים ואלו שנים שני עולמות העה"ז והעה"ב איל אחד ושעיר אחד כשם שהם גוי אחד ואלהיהם אחד כבשים בני שנה שבעה תמימים כנגד מקריביהם למחדשן כמו ראשי חדשים שנ' זאת עולת חדש בחדשו ר' זכריה אומ' אחר עולת החדש מה כתיב ושעיר עזים אחד לחטאת לה' החטאת למה כשברא הב"ה את עולמו ברא שני מאורות גדולות שנ' ויברא אלהים את שני המאורות הגדולים הגדול אחד והקטן אחד והקשה הירח את ערפו שלא לעשות רצון בוראו שלא רצה להיות קטן לפי' מקריבים עליו שעיר חטאת למעלה לעולת ראש חדש שנ' ושעיר עזים אחד לחטאת לה' הח"טאת אמ' הב"ה השעיר הזה יהיה כפרי עלי על שמעטתי את הירח ר' אליעזר אומ' בית המקדש עתיד לעלות ולהתחדש שנ' הנני עושה חדשה עתה תצמח הלא תדעוה ושעריו שטבעה לארץ עתידין לעלות ולהתחדש כל אחד במקומו ושער החצר הפנימי הפונה קדים וכו' ר' יהודה אומ' בחדשים ובשבתות ישראל יושבים שם ורואין את הדלתות נפתחין מאליהם ויודעין ששכינתו של הב"ה שם שנ' כי ה' אלהי ישראל בא בו מיד כורעים ומשתחוים לפני האלהים וכן לשעבר וכן לעתיד שנ' והשתחוו עם הארץ פתח השער ההוא בשבתות ובחדשים ר' יונתן אומ' והא כתי' אין כל חדש תחת השמש אמרו לו הצדיקים מתחדשים וכל מעשיהם אבל הרשעים אין להם דבר חדש תחת השמש ר' פנחס אומ' מי הבאר עתידין לעלות תחת מפתן הבית ומפרים ונובעים ויוצאים שנים עשר נחלים כנגד שנים עשר שבטים שנ' וישיבני אל פתח הבית והנה מים יוצאין מתחת מפתן הבית הימנית מנגב שלשה כלפי דרום לעלות בהם עד השווקים ושלשה כלפי המערב לעבור בהם עד הברכים שנ' כצאת (השמש) [האיש] קדים וקו בידו וימד אלף באמה ויעבירני מי ברכים ושלשה כלפי צפון לעבור בהם עד הצואר שנ' וימד אלף אמה ויעבירני במים מי אפסים ויורדין לנחל קדרון נחל אשר לא יוכל אדם לעבור שנ' כי גאו מי שחו נחל אשר לא יעבור והמים נמשכין ויורדין אל ערבות יריחו שנ' וירדו אל כל הערבה וכל שדה וכרם שאינם עושין פרי משקין מאותם המים האלה ונכנסין לים המלח והם מרפאין אותו שנ' ובאו הימה המים ונרפאו המים ושם הם דווגין כלל מנה הכתוב שהם נמתקין כמן ועולין בנחל עד ירושלם ושם נאחזין במכמרותיהן שנ' והיה כי יעמדו עליו דווגים יעמדו ושם הם נצמחים מאליהם עד שפתי הנחל כל מין עץ אילן עושה פרי למינו שנ' ועל הנחל יעלה על שפתו מזה ומזה וכל חדש הם מכבדים את פירותיהם שנ' לחדשיו יבכר אלו נאכלין ואלו עולין שנ' כי מימיו מן המקדש המה יוצאין וכל אדם שהוא חולה ורוחץ באותם המים מתרפא שנ' לכל אשר יבא נחלים יחיה וכל אדם שיש לו מכה לוקח מעליהם ונותן על מכתו ומתרפא שנ' והיה פריו למאכל ועליהו לתרופה מה הוא לתרופה אמ' ר' יוחנן לתרפיא מצצן עליה ושרף מזינה:
<h2>פרקי דרבי אליעזר פרק נא</h2>
שבעה מופתיים נעשו בעולם שלא נראו כמותן המופת הראשון מיום שנבראו שמים וארץ לא היה אדם ניצל מן האש עד שבא אברהם אבינו וניצל מכבשן האש ושמעו כל מלכי הארץ ותמהו שלא ראו כמהו עד שנברא העולם ומניין שניצל מכבשן האש שנ' אני ה' אשר הוצאתיך מאור כשדים וכתיב אחר אומ' אתה הוא ה' האלהים אשר בחרת באברם והוצאת מאור כשדים המופת השני מנשי בעילה מיום שנבראו שמים וארץ לא ילדה אשה לתשעים שנה עד שבאת שרה וילדה לתשעים שנה לבד חוה ושמעו כל מלכי הארץ ולא האמינו מה עשה הב"ה הוביש את שדי נשיהן שנ' וידעו כל עצי היער אלו אומות העולם אני ה' השפלתי עין גבוה זה נמרוד והגבהתי עץ שפל זה אברהם אבינו הובשתי עץ לח אלו שדי נשי אומות העולם הפרחתי עץ יבש אלו שדי שרה והיו מביאין את בניהם אצל שרה ומניקה אותם בשלום שנ' הניקה בנים שרה המופת השלישי מיום שנבראו שמים וארץ לא היה אדם שנזרקה בו שיבה עד שבא אברהם אבינו ותמהו כל העולם שלא כמותו מיום שנברא העולם ומניין שנזרקה שיבה שנ' ואברהם זקן בא בימים ר' לויטס איש יבנה אומ' ככליל שהוא כבוד ראש המלך כך השיבה כבוד והדר לזקנים שנ' והדר זקנים שיבה המופת הרביעי מיום שנברא העולם לא היה אדם חולה אלא בכל מקום שהיה אדם אם בדרך אם בשוק ועטש היתה נפשו יוצאה מנחיריו ומת עד שבא יעקב אבינו ובקש רחמים על זאת ואמ' לפני הב"ה רבונו של עולם אל תקח את נפשי ממני עד אשר אני מצוה את בני ובני ביתי ונעתר לו שנ' ויהי אחרי הדברים האלה ויאמר ליוסף הנה אביך חולה ושמעו כל מלכי הארץ ותמהו שלא היה כמהו מיום שנבראו שמים וארץ לפיכך חייב אדם לומר לחבירו בשעת עטישותיו חיים שנהפך מות העולם לאור שנ' עטישותיו תהל אור המופת החמשי מיום שנבראו שמים וארץ לא נהפכו מי הים ליבשה עד שיצאו ישראל ממצרים ועברו בתוך הים ביבשה שנ' ובני ישראל הלכו ביבשה בתוך הים ורגזו כל מלכי הארץ שלא היה כמהו מיום שנברא העולם שנ' שמעו עמים ירגזון המופת הששי מיום שנבראו שמים וארץ השמש והירח והככבים וכל המזלות היו עולין להאיר על הארץ ואינן מערערין זה עם זה עד שבא יהושע ועשה מלחמתן של ישראל והגיע ערב שבת וראה בצרתן של ישראל שלא יחללו את השבת ועוד שראו חרטומי גוים כובשים במזלות לבא על ישראל מה עשה יהושע פשט ידו לאור השמש ולאור הירח והזכיר עליהם את השם ועמד כל אחד במקומו ששה ושלשים שעות עד מוצאי שבת שנ' וידום השמש וירח עמד עד יקום גוי אויביו ויעמד השמש בחצי השמים ולא אץ לבא כיום תמים וראו כל מלכי הארץ ותמהו שלא היה כמהו מיום שנברא העולם שנ' ולא היה כיום ההוא לפניו ואחריו לא יהיה כן לשמוע ה' בקול איש כי ה' נלחם בישראל המופת השביעי מיום שנבראו שמים וארץ לא היה אדם חולה ויחיה ויעמוד מחליו עד שבא חזקיהו מלך יהודה בחלותו ויחי מחליו התחיל מתפלל לפני הב"ה ואמ' אנא ה' זכור נא את אשר התהלכתי לפניך באמת ובצדקה ובלבב שלם והטוב בעיניך עשיתי ונעתר לו שנ' הנני מוסיף על ימיך חמש עשרה שנה אמ' לפני הב"ה רבון כל העולמים תן לי אות כי אעלה בית ה' אמ' לו אחז אביך כובש במזלות היה והיה משתחוה לשמש והשמש היה בורח מלפניו וירד במעליו עשר מעלות אם רוצה אתה ירד עשר מעלות או יעלה עשר מעלות אמ' לפניו רבון כל העולמים לא אותן המעלות שירד יחזור ויעמד במקומו שנ' כי לא ישוב הצל אחורנית במעלות אשר ירדה ונעתר לו הב"ה שנ' הנני משיב את צל המעלות אשר ירדה וראו כל מלכי ארץ ותמהו שלא היה כמהו מיום שנברא העולם ושלחו לראות את המופת שנ' וכן במליצי שרי מלך בבל המושלחים עליו לדרוש את המופת אשר היה בארץ וראה את המלכים ונתגאה לבו והראה להם את אוצרות של מלכי יהודה ואת אוצרות של בית קדשי הקדשים ועוד שפתח את ארון הברית והראה להם את הלוחות ואמר להם בזה אנו עושים מלחמה ונוצחין שנ' וישמח עליהם חזקיהו ויראם את כל בית נכותה את הכסף ואת הזהב ואת הנזמים ואת שמן הטוב ולא היה דבר אשר לא הראה חזקיהו בביתו ובכל ממשלתו וכעס הב"ה עליו ואמ' לו לא דייך שהראת להם את כל אוצרות מלכי יהודה ואת כל אוצרות בית קדשי הקדשים אלא שפתחת להם את הארון והראית להם את הלוחות מעשה ידי חייך הם יעלו ויקחו את כל אוצרות מלכי יהודה ואת כל אוצרות בית קדשי הקדשים שנ' הנה ימים באים נאם ה' ונשא את כל אשר בביתיך ואשר אצרו אבותיך עד היום הזה בבלה יובאו לא יותר דבר ותחת הלוחות יהיו בניך סריסים בהיכל מלך בבל שנ' ומבניך אשר יצאו ממך אשר תוליד יקחו והיו סריסים בהיכל מלך בבל אלו הם חנניא מישאל ועזריה שנעשו סריסים בהיכל מלך בבל ולא הולידו בנים ועליהם הכתוב אומ' כה אמר ה' לסריסים אשר ישמרו את שבתותי ובחרו באשר חפצתי:
<h2>פרקי דרבי אליעזר פרק נב</h2>
כל המלשין את חבירו בסתר אין לו חלק לעה"ב שנ' מלשני בסתר רעהו אותו אצמית וכתיב אחר אומ' מכה רעהו בסתר תדע לך שהוא כן בא וראה מנחש שהלשין בין אדם להב"ה ואררו הב"ה שמאכלו יהיה עפר שנ' ועפר תאכל כל ימי חייך רבן גמליאל אומ' אף ישראל הלשינו על הב"ה ואמ' תאמר שיש בו כח לזון אותנו במדבר שנ' וידבר העם באלהים (ובמשה) אמרו היוכל אל לערוך שלחן במדבר שנ' הן הכה צור ויזובו מים שמע הב"ה שהלשינו על כבודו ומכבודו שהוא אש אוכלה שלח בהם אש ואכלה אותם סביב שנ' ויהי העם כמתאוננים רע בעיני ה' ותבער בם אש ה' ותאכל בקצה המחנה הלכו להם זקני ישראל אצל משה ואמרו משה רבנו הננו ביד ה' כצאן לטבחה ולא לאש אוכלה אש וראה משה בצרתם של ישראל עמד ונתפלל עליהם ונעתר לו שנ' ויצעק משה אל ה' ותשקע האש ר' יהודה אומ' אותה אש שירדה מן השמים שקעה בארץ ולא חזרה עוד במקומה לשמים אלא נכנסה לה אל אהל מועד וכל הקרבנות שהיו מקריבים במדבר אותה אש היתה יוצאה ואוכלת אותם שנ' ותרד אש מן השמים אין כתיב כאן אלא ותצא אש מלפני ה' ואותה האש יצתה ואכלה בני אהרן שנ' ותצא אש יצתה ואכלה עדת קרח שנ' ואש יצאה מאת ה' ואין אדם נפטר מן העולם עד שיעבור עליו מאותה האש ששקעה בארץ שנ' ותשקע האש ותדבר מרים ואהרן במשה על אודות האשה הכושית אשר לקח וכי כושית היתה אלא מה כושי זה גופו משונה מכל הבריות כך צפורה משונה משונה במעשיה הטובים לפי' נקראת כושית שנ' כי אשה כושית לקח ר' תחנא אומ' אף ישראל נקראו כושים שנ' הלא כבני כושיים אתם לי וכי כושים היו אלא מה כושי זה גופו משונה מכל הבריות כך הם ישראל משונים בדרכיהם ובמעשיהם הטובים מכל אומות העולם לפיכך נקראו כושים וכתוב אחר אומ' ויאמר עבד המלך הכושי וכי עבד כושי היה והלא ברוך בן נריה היה אלא מה כושי זה גופו משונה מן הבריות כך ברוך בן נריה משונה בדרכיו ובמעשיו הטובים לפי' נקרא כושי וכתוב אחר אומ' ויאמר יואב לכושי לך הגד למלך וכי כושי היה והלא בן ימיני היה אלא מה כושי זה גופו משונה מכל הבריות כך היה בן ימיני משונה בדרכיו ובמעשיו הטובים לפי' נקרא שמו כושי ר' אליעזר אומ' בא וראה ישרו ותומו של (אות) [אותו] האיש שאמ' ליואב אפי' אתה נותן לי זהב וכסף הרבה מאד איני עובר על מצות המלך אמ' לו יואב בבקשה ממך שתראיני המקום שהיה אבשלום תלוי בו ולא קבל התחיל כורע ומשתחוה לפניו שנ' ויאמר יואב לא כן אוחילה פניך ולקח אותו בזרוע והראה לו את המקום שאבשלום תלוי בו וכל העובר על מצות כבד את אביך (ואת אמך) כאלו עובר על עשרת הדברות לפי' נוקרו לו עשרה רמחים שנ' וידו בו עשרת נושאי כלי יואב ששה נדמו לאדם הראשון וכלם נהרגו ואלו הן שמשון בכחו ונהרג שאול בקומתו ונהרג עשאל במרוצתו ונהרג יאשיהו בנחיריו ונהרג צדקייהו בעיניו ונהרג אבשלום בשערו ונהרג ואבשלום גבור כח היה במלחמה וחרב מצומדת על מתניו ומפני מה לא שלף את חרבו וכרת את שער ראשו וירד אלא שראה שנפתחה גהנם תחתיו אמ' מוטב לי לתלות בשערי ולא לגהנם לפי' היה תלוי שנ' הנה ראיתי את אבשלום תלוי באלה ר' יוסי אומ' שבעה פתחים לגהנם ונכנס אבשלום עד חמשה פתחים ושמע דוד והתחיל בוכה ומיילל ומספד וקרא אבשלום בני חמשה פעמים שנ' וירגז המלך ויעל על (שער) [עלית השער] ויבך וכן אמר אבשלום בני מי יתן מות תחתיך והחזירו מחמשה פתחים וראה דוד שנצל מחמשה פתחים והתחיל מהלל ומשבח ומפאר ליוצרו שנ' עשה עמי אות לטובה יראו שונאי ויבושו כי אתה ה' עזרתני ונחמתני עזרתני ממלחמת אבשלום ונחמתני על אבשלום וירידה שמינית שירד באהל שנ' וירד ה' בעמוד ענן ויעמד פתח האהל ויצאו שניהם אמ' להם הב"ה כל המלשין את רעהו בסתר אין לו רפואה על אחיו בין אביו ובין אמו על אחת כמה וכמה וכעס עליהם הב"ה ונסתלקה מעל האהל שנ' ויחר אף ה' בם וילך והענן סר מעל האהל ומיד נצטערה מרים אמ' הב"ה אם יהיה אהרן מצורע אין כהן בעל מום יכול להקריב על מזבחי אלא יראה אחותו ויתמה שנ' ויפן אהרן אל מרים הלך אצל משה ואמ' לו אדננו משה אין האחין מתפרשין זה מזה אלא מתוך מיתה שנ' כי הוא בין אחים יפריא ואחותנו עד שהיא בחיים נפרשה ממנו שנ' אל נא תהי כמת ולא עוד אלא עד עכשיו ישמעו כל ישראל ויאמרו אחותם אל משה ואל אהרן מצורעת היא וחצי שם רע שלך הוא ונתרצה משה בדברים ועמד ונתפלל עליה ונעתר לו שנ' ויצעק משה אל ה' ויאמר אל נא רפא נא לה ר' לויטס איש יבנה אומ' אם אין מצורעת מרקקת בפניו אינו מתרפא ואם אין אביו מרקק בפניו אינו מתרפא שנ' ויאמר ה' אל משה ואביה ירוק ירק בפניה מכאן אמרו זב שבעה זבה שבעה נדה שבעה טמא מת שבעה אבל שבעה משתה שבעה מצורע שבעה (מצורה) [מצורעת שבעה] זר שבעה שנ' וכי יטהר הזב מזובו זבה שבעה שנ' [ואם] טהרה מזובה נדה שבעה שנ' שבעת ימים תהיה בנדתה כנדתה אין כתיב כאן ואין אתה קורא אלא בנדתה ד"א רבי זירא אומ' בנות ישראל החמירו על עצמן שאפי' רואות טיפת דם כחרדל יושבות עליה שבעה נקיים טמא מת שבעה שנ' וכל אשר יגע על פני השדה וכו' אבל שבעה שנ' ויעש לאביו אבל שבעת ימים ר' אומ' עוד הלשינו הב"ה ואמרו היינו יושבים בארץ מצרים שאנן ושלו והב"ה ומשה (הוציא) [הוציאנו] ממצרים למות במדבר שנ' וידבר העם באלהים ובמשה מה עשה להם הב"ה שלח להם הנחשים והיו נושכים וממיתים אותם שנ' וישלח ה' בעם וראה משה בצרתן של ישראל ועמד והתפלל עליהם אמ' לו הב"ה משה עשה לך שרף נחש נחשת כמין אותו נחש שהלשין ביני לבין אדם ועזרו ושים אותו במקום גבוה וכל אדם שהוא נשוך והיה מתכוין לבו לאביו שבשמים ומסתכל באותו נחש מיד נתרפא שנ' והיה אם נשך הנחש וכן הוא אומ' אם ישך הנחש בלא לחש ר' מאיר אומ' אם יכנס הרופא אצל מי שנשכו וירפאהו ודאי לזה מחזיקין טובה ר' יוסי אומ' אם ישכור אדם פועל זריז ויתן לו שכרו משלם מה טובה מחזיקין לזה אבל אם ישכור אדם פועל עצל ויקיפהו ונותן לו שכרו משלם מה טובה מחזיקין לזה אבל אם ישכור אדם פועל עצל ונותן לו שכרו משלם לזה מחזיקין לו טובה אמ' שלמה כן לפני הב"ה רבון כל העולמים אברהם יצחק ויעקב פועלים עצלים כשתתן לנו שכרינו משלם ותרפאנו בודאי יהיו הכל מקלסין ומברכין אותך. תם ונשלם תהלה לעוזר אמן:
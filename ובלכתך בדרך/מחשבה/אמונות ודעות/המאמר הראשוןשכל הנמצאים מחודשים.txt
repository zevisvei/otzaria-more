<h1>המאמר הראשון:שכל הנמצאים מחודשים</h1>

<h2>מאמר ראשון - הקדמה</h2>
אמר בעל הספר
1
: יש להקדים למאמר זה, שכל מי שחוקר בו, הרי הוא עוסק בדבר
שלא ראוהו העיניים ולא השיגוהו החושים
2
, אלא שהוא חושב לקבוע אותו בדרך הלמידות
במושכל, והוא: היאך היו הדברים לפנינו
3
והנה עיקר מבוקשו
4
דבר עדין ודק לא ישיגהו חוש, והרי הוא מקוה
5
להשיגו במחשבה.
וכיון שהדבר המבוקש עצמו כך כוון מבקשו למצוא אותו, וכאשר ימצאהו בצורה
6
אשר
ביקש למצוא אותו בה, הרי אינו רשאי להכחישו, ולא לחפש להשיגו בצורה אחרת.
וידיעת היאך היו הדברים לפנינו הוא דבר שלא ראהו אף אחד מבני אדם, אלא מטרת
כולנו להגיע בשכלנו אל דבר רחוק עמוק מחושינו, ועל דרך מה שאמר החסיד בכך
רחוק מה שהיה ועמוק עמוק מי ימצאנו
7
וכאשר יצא לנו כי הדברים חודשו לא מדבר, וחושינו לא נפגשו בדבר דומה לכך
8
, הרי אין
ראוי שנירתע, ולא לסגת ולומר היאך נודה במה שלא ראינו כמוהו, הואיל ומתחילת הדרישה
כך בקשנו, שיצא לנו מה שלא ראינו כמוהו
9
, אלא נתרגל אליו ונשמח בו כיוון שהשגנו מה
שביקשנו.
ולא הוזקקתי להקדים הקדמה זו, אלא כדי שלא ישלה עצמו הקורא בספר זה שאני אמציא
לו יש מן האין שיראהו
10
. לפיכך הקדמתי לו, שאילו היה דרך לכך, לא הוצרכנו להביא עליו
הוכחה ולא עיון ולא למידות, ואף היינו אנחנו, ויתר בני אדם, שווים במציאתו ובלתי חלוקים
בעניניו
11
. אלא הוצרכנו אל העיון, לגלותו לנו ולהוכחה שתבארהו, מפני שהוא בלתי נראה
ולא מוחש.
ולא אנחנו בלבד השלמנו עם עצמנו להניח במעשה בראשית דבר שלא ראינו כמוהו, אלא
כל החוקרים המחפשים הוכחות לכך השלימו עם עצמם על כיוצא בזה.
כי בעלי הקדמות
12
חשבו והניחו קיום דבר שאין לו ראשית ולא אחרית, והרי לא פגעו
חושיהם בדבר מוחש שבכך השיגוהו שאין לו
13
ראשית ולא אחרית, אלא חשבו לקבוע את
זאת בשכלם.
ובעלי השניות
14
משתדלים לקבוע שני יסודות נגדיים נפרדים שנתמזגו והיה עולם, ולא
ראו שני נגדיים נפרדים, ולא היאך מתמזגים ומתערבים, אלא מנסים ללמוד על כך בשכל.
ובעלי החומר הקדמון מתכוונים לקבוע שהיה היולי, דבר שאין בו לא חום ולא קור, לא
לחות ולא יבשות, שנשתנה בכוח מסוים ונעשו בו ארבעה אלה
15
, והרי הם לא השיג חושם
דבר שאין בו אחד מארבעת אלה, ולא היאך ישתנה ויתהוו בו הארבעה, אלא מטרתם לעמוד
עליו מדרך הכרעת השכל.
וכך יתר הדעות כמו שאבאר
16
. וכיון שהדבר כך, שכל אחד השלים עם עצמו להניח במעשה
בראשית דבר שלא השיגתו הראות, הרי גם אתה המבקש, ירחמך ה', כאשר יצא לך מדברינו
בדומה לכך, והוא היות יש מן האין, אל תמהר להכחישו, כי כזה הוא מה שרצית מתחילת
מבוקשך. וכל מי שיהיה זולתך כך היא דרישתו.
אך שמע והבן, כי ראיותיך חזקות מראיותיהם, ויש לך הוכחות להשיב בהם על כל פלג מהם,
ואחרי כל זה הרי יש לך יתרון
17
עליהם באותות ובמופתים שנעשו לך. ולכן החזק בשלשה
דברים אלו בכל שער מספר זה, והם:
- שראיותיך יותר חזקות,
- ויש לך תשובות לחולקים עליך,
- ושאותות נביאיך מכריעות.
ואחרי אשר ביארתי הקדמה זו אומר, כי אלהינו יתעלה הודיענו שכל הדברים מחודשים,
ושהוא חידשם לא מדבר.
כמו שאמר:
בראשית ברא אלהים וגו'
18
ואמר עוד:
אנכי ה' עשה כל נטה שמים לבדי רקע הארץ מאתי
19
ואימת לנו את זה באותות ובמופתים ולכן קבלנוהו.
1
ראה גם בהקדמה הע'
2
2
כלומר שידע החוקר כבר מראש שהדברים שהוא עוסק בהם אינם ניתנים להוכחה מוחשית.
3
מעשה בראשית.
4
אפשר לתרגם: והנה נושא חקירתו.
5
"ירום" חושב, רוצה, הולך לקראת כך. ורי"ת תרגם "משתדל" וגם זה נכון.
6
לפי ב, בצורה ובאופן.
7
קהלת ז כד. ובפירוש שם: וידיעת יסודות ההויה וההתהוות בעניני העולם רחוק והוא
בתכלית העומק, ראה שם מהדורתי עמ' רמח.
8
כלומר שלא ראינו בחוש דבר מתהווה מן האין המוחלט.
9
ברי"ת הושמט מן "ראינו כמוהו" עד כאן, וטעה בין שתי תיבות דומות.
10
כלומר אל ישלה עצמו שאמציא לו הוכחות מוחשיות לנושא מופשט זה.
11
אפשר לתרגם גם "במצביו" והדברים ברורים שכוונת רבנו שכל דבר הנישג באחד החושים
אין מקום בו למחלוקת ולא לויכוח עליו, וכמו שכתב לעיל בהקדמה, ולקמן בפתיחת המאמר
השני.
12
שיטתם הובאה לקמן ד"ה והשיטה העשירית, וכבר הזכירם לעיל בהקדמה סוף ד"ה וכיון
שכבר ביררנו.
13
בכל הנוס' חסר "לה" לו. והוספתיה כי כך נראה לי שצ"ל.
14
המאמינים כי שני בוראים בראו את העולם בכללותו, וכך כל פרט שבו, כאותה שבסנהדרין
לט א: מפלגך לעילאי דהורמיז מפלגך לתתאי דהורמין. וראה ערוך השלם ערך אהורמין.
ותבוא שיטתם בהרחבה בשיטה החמישית.
15
הנקראים בדברי רבנו להלן ארבעת הטבעים. בדומה להגדרה זו הגדיר את המלה היונית
"היולי" גם הפילוסוף הידוע אבי נצר אלפאראבי בספרו וז"ל: הנמוך והגרוע שבהויות ואלמלי
שקבל את הצורה היה נעדר בפועל והוא היה נעדר בכוח, ואז קיבל את הצורה ונעשה עצם,
ואחר כך קיבל את החום והקור והיובש והלחות ונעשה יסודות, ומהן נתיילדו מיני התולדות
וההרכבות. ע"ש. והושאלה מילה זו במילונים הערביים גם לאבקיקים הנראים בזהרורי
השמש הנכנסים דרך חור קטן. וכוונת רבנו נגד אפלטון וסיעתו, וכמו שכתב הרמב"ם במו"נ
ח"ב פרק יג, וראה לקמן בשיטה השניה והשביעית.
16
יתר שתים עשרה השיטות שיובאו להלן.
17
אפשר לתרגם "הכרעה". וכך תרגמתי לקמן בסוף הדבור.
18
בראשית א א, ושם תרגם רבנו "אול מא" בתחלה ברא. כאלו בית בראשית נקודה קמץ.
19
ישעיה מד כד. וברור כי ראיה זו מבוססת על הקרי ולא על הכתיב, שנדרש בבראשית רבה
פרשה א ד.
<h2>מאמר ראשון - פרק א</h2>
ואחר כך עיינתי עניין זה האם יתאמת על ידי העיון כמו שהתאמת על ידי הנבואה, ומצאתיו כן
מכמה פנים, אקצר מכללם ארבע ראיות.
הראשונה מהן מן התכליתות
20
, והוא, שהשמים והארץ כיון שהתברר שיש להן תכלית,
בהיות הארץ באמצע והשמים מקיפים סביבה, מוכרח שיהא לכחם תכלית
21
, כי לא יתכן
שיהא כוח ללא תכלית בגוף שיש לו תכלית, ודבר זה המושכל דוחה אותו. וכיון שיש תכלית
לכוח המקיימן מוכרח שיהא להם תחלה וסוף
22
ואחרי שנראית לי ראיה זו, התיישבתי לדקדק בה, ולא מיהרתי להחליט הדבר בכך עד
שדקדקתי בו.
וכך אמרתי: שמא אין תכלית לארץ באורך וברוחב ובעומק?
ואמרתי אילו היה הדבר כך לא הייתה השמש מקיפה אותה ומסיימת סיבובה בכל יום ולילה
פעם אחת, ושוב חוזרת לזרוח ממקום שזרחה ושוקעת ממקום ששקעה, וכך הירח ויתר
הכוכבים.
ואחר כך אמרתי שמא השמים היא אשר אין לה תכלית?
ואמרתי היאך יתכן זה והרי היא בכללותה נעה ומקיפה סביב הארץ תמיד, כי לא יתכן לחשוב
שרק שיכבתה
23
הקרובה אלינו היא הסובבת והשאר גדול מכדי שיסוב, מפני שאין אנו
מכירים בשם שמים כי אם הדבר הזה הסובב
24
, ואין אנו מכירים אחריו דבר אחר, כל שכן
שנהיה בדעה שהוא שמים ונחשוב שאינו סובב
25
ושוב דקדקתי יותר ואמרתי, ושמא יש כאן ארצות רבות ושמים רבות וכל שמים מהם מקיפה
ארץ שלה, ויהיו אם כן עולמות שאין להם סוף
26
ונראה לי שזה נמנע מצד הטבע, כי לא יתכן בטבע שיהא עפר מעל האש
27
, ולא אוויר מתחת
למים באופן טבעי, כי האש והאוויר קלים, והעפר והמים כבדים, אז ידעתי שאלו היה
במציאות גושי עפר מחוץ לארץ הזאת כי אז היו בוקעים כל אוויר וכל אש עד שיתאחדו עם
עפר הארץ הזאת, וכן אלו היו נאדות מים זולת הימים הללו, היו בוקעים את האוויר והאוהל
עד שיגיעו למימות הללו.
לכן הסקתי מסקנה גמורה
28
שאין שמים זולת השמים הזאת, ואין ארץ זולת הארץ הלזו,
ושהשמים האלה יש לה תכלית, והארץ הלזו יש לה תכלית, וכיון שגופותיהם מוגבלים כך
כוחם מוגבל, יגיע עד גבול מסוים ונעצר שם, ולא יתכן שיתקיימו אחר כלות אותו הכוח, ולא
שימצאו לפני היותו.
ומצאתי הכתוב העיד עליהם שיש להם תכלית באמרו:
מקצה הארץ ועד קצה הארץ
29
ואומר:
ולמקצה השמים ועד קצה השמים
30
והעיד כי השמש מקיפה סביב הארץ וחוזרת בכל יום באמרו
וזרח השמש ובא השמש ואל מקומו שואף זורח הוא שם
31
והראיה השניה מצירוף החלקים והרכבת הפרקים
32
והוא שאני ראיתי את הגופים חלקים מחוברים ופרקים מורכבים, והתברר לי בהם עקבות
עשיית העושה והחידוש
33
ואמרתי ושמא החיבור והדיבוק הללו אינם אלא בגופים הקטנים, כלומר גופות בעלי החיים
34
והצמח?
ושלחתי מחשבתי אל הארץ, והנה היא כך, אינה אלא עפר ואבנים וחול וכיוצא בהם מצורפים.
הרימותיה
35
אל השמים, ומצאתיה שכבות
36
רבות של גלגלים אחד בתוך השני, בהם
גושים
37
של מאורות הנקראים כוכבים, קורצו גדולים וקטנים, ושאורו מרובה ושאורו מועט,
והורכבו באותן הגלגלים.
וכאשר התברר לי הצירוף והחיבור וההרכבה אשר הם מחודשים בגוף השמים, וכל שכן מה
שלמטה מהם, ידעתי
38
גם על פי ראיה זו כי השמים וכל אשר נכלל בה - מחודש.
ומצאתי הכתוב אומר כי פירוק אברי בעלי החיים וחיבורן מורה על חידושם, והוא אמרו
באדם:
ידיך עשוני ויכוננוני
39
ואמרו בארץ:
יצר הארץ ועשה הוא כוננה
40
ואמרו בשמים:
כי אראה שמיך מעשה אצבעותיך ירח וכוכבים אשר כוננתה
41
והראיה השלישית מן המקרים
42
, והוא שאני מצאתי כי לא ימלטו הגופים מן המקרים
42
שיקרו בכל אחד מהם, אם מצד עצמו אם שלא מצד עצמו, כמו שמתהווה החי והצומח ויגדל
עד שמגיע לשלמותו, ואחר כך הולך וחסר ומתפרקים חלקיו.
ושוב אמרתי: ושמא הארץ אין בה מן המאורעות הללו?
והתבוננתי בה ומצאתיה שלא יחדל ממנה הצמח ובעלי החיים שהם מתהוים בגופה, וידוע כי
כל דבר שלא יחדל מן החידוש הרי הוא כמוהו.
ושוב אמרתי: ושמא השמים אין בהם כיוצא במאורעות אלה?
וחקרתים והנה הם בלתי נמלטים מן המאורעות, ותחילתם ועיקרם התנועה שהיא הכרחית
לה ללא הפוגה, ואף תנועות רבות שונות, אשר אם תערוך יחס אחת אל השניה המצא להם
אטיות ומהירות, ומהם זריחת אור זה על זה, ובכך יימצא בהם האור כגון הירח, ומהם
התגוונות מקצת כוכביה
43
במשהו מן הלובן והאודם והצהבות והירקות
44
וכאשר מצאתי כי המקרים כוללים גם אותה
43
והרי היא לא קדמה להם, ידעתי נאמנה שכל
מה שלא יקדם לחידוש הרי הוא כמוהו, כיון שנכנס בגבולה.
ואמר הכתוב במאורעות השמים והארץ שהם מורים שיש להם ראשית, אמרו
אנכי עשיתי ארץ ואדם עליה בראתי, אני ידי נטו שמים וכל צבאם צויתי
45
והראיה הרביעית מן הזמן
46
. והוא: אנכי ידעתי כי הזמנים שלשה, עבר והוה ועתיד.
ושההוה הוא הפחות מכל עת
47
, ולכן קבעתי את ההוה כנקודה.
ואמרתי, כיון שהאדם, אם חשב בלבו לעלות בזמן מנקודה זו למעלה לא יוכל, מפני שאין לזמן
תכלית, וכל אשר אין לו תכלית לא תוכל המחשבה לצעוד בו למעלה ולעברו
48
, והרי סיבה זו
עצמה מונעת שתלך ההוויה בו למטה ותעברם עד שתגיע אלינו. ואם לא תגיע ההוויה אלינו,
הרי אנו בלתי מצויים. והרי דבר זה מחייב כי אנו קהל ההווים בלתי הווים, והמצויים בלתי
מצויים. והואיל ומצאתי עצמי מצוי
49
ידעתי כי ההוויות עברה את הזמן עד שהגיעה אלי.
ואלמלא שיש לזמן תכלית
50
לא הייתה ההוויה עוברתו.
והנני בדעה שגם הזמן העתיד כמו שדעתי בזמן העבר בלי פקפוק, ומצאתי הכתוב אומר בכגון
זה על הזמן הרחוק:
כל אדם חזו בו אנוש יביט מרחוק
51
ואמר החסיד:
אשא דעי למרחוק ולפעלי יעזן צדק
52
והגיעני
53
כי אחד הכופרים אשר נפגש עם זולתי מן המייחדים פקפק בראיה זו באומרו:
יתכן שיעבור האדם בהילוכו דבר שאין תכלית לחלקיו, לפי שכל מיל או אמה שהלך
האדם והעלינו אותו בלבנו מצאנוהו מתחלק לחלקים שאין להם סוף.
ושאחד המעיינים הוכרח לומר שיש חלק שאינו מתחלק, ויש מהם שהודה בדילוג
54
, ומהם מי
שהודה בהנחת חלקים רבים על חלקים רבים.
וכאשר ביררתי טענת פקפוק זו מצאתיה הטעיה, מפני שהתחלקות הדבר ללא סוף אינו יוצא
לנו אלא בדמיון, ולא יתכן שיהיה בפועל, מפני שהוא דק מכדי שיונח עליו הפועל או החלוקה.
וכיון שהזמן העבר לא עברה בו ההוויה כי אם בדמיון לא בפועל, הרי הוא באמת דומה לראייה
זו, ואם היה שההוויה עברה את הזמן בפועל עד שהגיעה אלינו, הרי דבר זה לא יהא שום טענת
פקפוק על ראייתנו, לפי שאינו אלא בדמיון.
ואחרי ארבע ראיות הללו יש לי ראיות אחרות, מהם שכתבתים בפירוש בראשית
55
, ומהם
שנכתב בהלכות יצירה
56
, ומספר התשובות על חיויא הבלכי
57
, מלבד פרטים אחרים
הנמצאים ביתר חבורי. ועם זאת הרי ההוכחות שאני משיב בהן במאמר זה על כל מי שחלק על
דעה זו הם כולם מביאים לידי דעה זו, מאמצים ומחזקים אותה, ולכן ראוי לעיין בהם ולצרף
מהם לדעה זו כל המתאים.
20
שיש לכל פרט מהם גבול סוף וקצה.
21
שכל שיש תכלית וגבול לממדיו, יש גבול ותכלית לכוח קיומו.
22
כלומר שהם נבראים ואינם נצחיים.
23
"טבקתהא" אפשר גם לתרגם "דיוטתה", והכוונה השמש והירח והכוכבים אשר בתחום
שליטת ראייתנו. ורי"ת תרגם "הגלגל".
24
וכיוצא בזה כתב הרמב"ם בהלכות יסודי התורה פ"ג הל' א.
25
ברי"ת "ונאמר שהוא סובב" ואינו נכון. כי ההנחה היא שמא יש מעבר לשמים שלנו עוד
שמים שאינם נעים ומקיפים ומתוך כך יתאפשר לנו להניח את נצחיותם.
26
נראה שאין שאלה זו קשורה בשאלה הראשונה, אלא שאלה בפני עצמה היא לבירור רעיוני,
כי מה ייתן אפוא לבעיית נצחיות השמים אם יהיו רבים וכל אחת סובבת ומקיפה את ארצה,
הרי אם מעט ואם הרבה, כל אחת בלתי יציבה וכוח קיומה מוגבל.
27
כלומר עפר של הארץ האחרת מעל טבעת האש של הארץ שלנו, לפי התיאוריות שיתבארו
להלן בתנוחות ארבעת היסודות.
28
אפשר לתרגם "מוחלטת", וברי"ת "ומצאתי המציאה הגמורה" ולא דק.
29
דברים יג ח.
30
שם ד לב.
31
קהלת א ה. ורוכז שם בפירוש מהדורתי עמ' קעו.
32
זו היא אחת הוכחות "המתכלמין" על חידוש העולם. ראה מו"נ ח"א פרק ע"ד, הדרך
השלישי.
33
כי כל מחובר מחלקים לא יתכן שיחבר את עצמו, ולא יתכן שיקרבו מאליהן עצם אל עצמו.
34
ברי"ת "גשמי החוש" וטעות הוא.
35
הרימותי מחשבתי.
36
"טבקאת" ראה לעיל הע'
23
. והכוונה למסלולי הכוכבים ונקראים גלגלים שהם זה גדול
מזה, זה בתוך זה, וזה מחוץ לזה, ורי"ת תרגם "כתות רבות".
37
"קטע" אף כאן תרגם ר"ת "כתות".
38
ברי"ת "השמים וזולתם האמנתי" ושבוש הוא, והכוונה הגעתי לכלל דעה, באתי לידי
מסקנא.
39
תהלים קיט עג.
40
ישעיה מה יח.
41
תהלים ח ד.
42
"ערץ'" מונח זה כולל מושגים שונים, וביניהם מאורעות שיארעו לדבר שלא בארחו הסביר,
או אף בארחו הסביר, אלא שלא היו צפויים כרגע. כן כולל מונח זה מה שאינו בעצמותו של
דבר, כמו הגיגים בחפץ והחום והקור וכדומה. ובאלה הכוונה כאן. וגם הוכחה זו היא של
"המתכלמין" ראה מו"נ ח"א פרק ע"ד, הדרך הרביעי.
43
מוסב על השמים.
44
ירוק כירק. וברי"ת "והירקרק והירוק".
45
ישעיה מה יב.
46
גם על שיטת הוכחה זו ראה מו"נ ח"א פרק עג, ההקדמה האחת עשרה.
47
כי ההווה אינו אלא חלקיק קטנטן של זמן. וכהגדרת חז"ל "רגע כמימריה" ברכות ז א. וגם
זה הווה מוגדל.
48
כלומר: אם נניח שאין לו ראשית, וכפי שמפרש להלן.
49
על סגולת אמירה זו ראה "מוסר היהדות" לאבא גורדין פרק א.
50
תכלית למעלה, כלומר ראשית.
51
איוב לו כה. ושם תרגם "ואלתפת אליה אלאנסאן מן זמאן אלבעד" והביט אליו האדם מן
הזמן הרחוק.
52
שם לו ג.
53
ונוד ע לי, הגיעתני ידיעה.
54
"אלט'פרה" הדליגה ושהשתלשלות השני באה בעקבות הראשון, כלומר אף על פי שצעידה
עם הזמן ממטה למעלה ללא תכלית בלתי אפשרית, כפי שכבר הקדים, שכיון שהגיעה ההוייה
אלי הרי שהחלה מנקודה מסוימת. וזה שאתה טוען על התחלקות הזמן אינה אלא ע"י
העקביות, כלומר שכל חלק בהוויה כולה ואחר בא בעקבותיו. ורבנו משיב שכל הקושיא אינה
אלא דמיונית.
55
לצערנו חלק זה מפירוש רבנו לבראשית נחשב עד כה לאבוד. ונודע שקטעים גדולים ממנו
נמצאים בספריית לנינגרד ברוסיה, וקשה להוציא מאומה משם. אך שני קטעים קטנים הביא
מבשר הבבלי בהשגותיו (דפוס ניו יורק תשט"ו) ותרגמתים לעברית בפירושי רס"ג לתורה
מהדורתי וז"ל: כתב רבנו סעדיה בפירושו לפרשת בראשית... וכאשר נתעמקו החוקרים
במעשה בראשית נתחלקו לתשע כתות, כל כת מהן תפשה אחת ההנחות ועשאתה עיקר וכל
השאר טעות. הדעה הראשונה... והדעה השמינית היא שיטת בעל הספר שקבע
שכל המציאות מחודשת, אלא שהוא עשה ראשיתם המספרים והאותיות, ועשה כל מה שברא
הבורא יתעלה שלשים ושנים דבר: עשרת המספרים ועשרים ושתים אותיות, ועם זאת לא
החליט שרק הם בלבד נמצאו, אלא אמר שהוא ברא את האוויר, ובו הניח אלו השלושים
ושנים דבר. ולדעתו שהאוויר יתחלק לחלקים שייפול עליהם המספר, וכשיעבור בו בקווים
ישרים ומפותלים יחדש בו צורות, וכך האתיות שהניחם בוראם באוויר בוקעים בו בקעים
ומחדשים בו צורות בעלות תכונות שונות ותבניות הנדסיות שונות, לפי כוח כל אות מהן
כשהיא לבדה, או כל שתי אותיות או יותר על כך..., והדעה התשיעית היא האמיתית, והיא
דבר התורה האמור בתחילת בראשית, שהאש והמים והעפר וכל אשר הורכב ונתחבר מהם
בראו החכם בבת אחת, שנאמר בראשית ברא אלהים את השמים ואת הארץ. מבעלי החיים, כשם שמתהווה העובר ומתפתח בשרו ועצמיו וגידיו ועורו וכל פרטיו,
לא זה לפני זה ולא זה לפני זה, אלא הכל מתהווה יחד ונמצא יחד. ומן הצומח כמו שמתהווה
הפרי גופו וגרעינו וקליפתו ותרמילו - הכול גדל ביחד. ומן החומרים, כשם שכאשר מבעירים
את האש מתגלה עצמיותה ואדמימותה ואורה ובעירתה הכל בבת אחת, לא אחד לפני השני,
כך אנו אומרים שהאש והאוויר והמים והעפר, וכל תואר וצורה ותבנית והרכבה - יצרם
הבורא יתרומם ברוממותו בבת אחת ובעת אחת, עכ"ל. וראה לקמן במאמר השני.
56
פירוש רבנו לספר יצירה, ואותו המודפס המיוחס לרס"ג אין בו לא מלשונו ולא מסגנונו
ולא מדעותיו של רבנו.
57
"חויא" או "חיויה" אחד מן הכנוים הרגילים בארצות המזרח לשם "חיים". ועירו "בלך"
מחוז בפרס בחבל אפגניסטאן, והראב"ע מכנהו לגנאי "הכלבי", גם תשובות אלה של רבנו
אבדו כולן, וחלק מהן פורסמו ע"י דוידזאן, פוזנאנסקי, ווערטהיימער בצירוף מבואות
והערות.
<h2>מאמר ראשון - פרק ב</h2>
וכאשר התברר לנו בירור גמור שכל הדברים מחודשים, חקרתי אחרי כן, האם אפשר להיות
שהם עשו את עצמם או שלא יתכן שיעשם אלא זולתם.
ובטל לדעתי שיהו הם בראו את עצמם מכמה פנים, שאני מצייר מהם שלשה:
הפן
58
האחד הוא שכל גוף אשר נצביע עליו מכל הנמצאים, ונניח שהוא עשה את עצמו,
הרי אנו יודעים שהוא אחרי היותו יותר חזק יציב לעשות כמותו. ואם הוא עשה את עצמו
בהיותו חלש, כל שכן שיעשה כמותו כשהוא חזק. וכיון שנבצר ממנו לעשות כמותו כשהוא
חזק, בטלה אפשרות עשייתו כשהוא חלש.
והפן השני שכאשר אנו מעלים על דעתנו שהדבר עשה את עצמו, נמצא שדבר זה בטל בשני
חלקי הזמן גם יחד
59
כי אם נניח אפשרות עשותו את עצמו לפני היותו, הרי אנו יודעים כי הוא היה אז נעדר, והנעדר
אינו עושה מאומה.
ואם נניח אפשרות עשותו את עצמו לאחר היותו, הרי כבר קדמה הווית ו, והרי די בכך
משיעשה את עצמו
60
, ואין כאן חלוקה שלישית
61
כי אם ההוה, אשר אינו סובל פעולה
62
הפן השלישי הוא, שכאשר אנו מדמים שהגוף יכול לעשות את עצמו, הרי אי אפשר להניח
כן אלא אם נדמה שהוא יכול לחדול מלעשות את עצמו.
וכאשר נדמה שכן, יצא לנו שהוא מצוי נעדר ביחד, כי הנחתנו שהוא יכול, לא תתכן אלא
למצוי, וכאשר אנו משתפים עם זה אמירת שלא יעשה את עצמו, אנו מניחים שהוא
נעדר
63
, וכל שמביא לידי צירוף מצוי עם נעדר לדבר אחד במצב אחד הרי הוא בטל והבל.
ומצאתי שכבר קדם הכתוב בביטול עניין זה, כלומר שיהא הדבר עושה את עצמו
64
, באמרו:
הוא עשנו ולא אנחנו
65
וברוגזו על מי שאמר:
לי יאורי ואני עשיתיני
66
ובעונשו אותו.
ואחרי פנים אלה, אשר ביטלו לדעתי שיהא הדבר מחדש את עצמו, וחייבו שיהא זולתו
מחדשו, חקרתי במלאכת העיון האם חידשו עושהו מן היש, או מן האין, כמו שנאמר
בכתובים.
ומצאתי שעצם הצעת דבר חידושו מן היש לפני השכל טעות, מפני שיש בדבר סתירה, כי
אמרנו 'חדשו' מחייב שכל עצמו נברא ומחודש, וכאשר אנו מניחים אמירת 'מן היש', אנו
מחייבים שתהא עצמותו קדומה בלתי ברואה ולא מחודשת.
וכאשר נציע לפני השכל חידושו מן האין נמצאם דברים נכונים.
ואם יאמר אדם לא חייבתה במושכל שיש לכל הדברים עושה, אלא מפני שלא ראית
במוחש עשוי כי אם על ידי עושה, ולא פעול כי אם על ידי פועל. והרי גם כן לא ראית במוחש
דבר ההווה מן האין, והיאך עשית ראייתך שאין פעולה אלא על ידי פועל, בלי שתעשה
ראייתך שאין יש אלא מן היש, ואלה שווים הם במציאות
67
אני אומר לו, כי היות יש מן היש או מן האין, הוא הנושא אשר אנו רוצים להביא ראיה
עליו. ולא יתכן שהדבר אשר רוצים להוכיחו, יוכיח הוא על עצמו באחת משתי ההנחות, אלא
יוכח עליו בזולתו. וכיון שזה שאין פעול כי אם על ידי פועל, אינו קשור בזה שאנו חוקרים
אמיתותו, לקחתיו ראיה עליו, והוכח לי על ידי כך הוויית יש מן האין.
אף על פי שכבר מצאתי מקצת דברים שאפשר לומר עליהם דבר זה
68
, אלא שהדיבור בזה דק
מאוד ויוצא מגבול ספר זה, ולכן הנחתיו, והבאתי היותר ברור.
והתברר לי עוד, שכל דבר שנדמה שהמציאות נבראת ממנו, הרי חייבנו שאותו הדבר
קדום. והואיל והוא קדום, הרי הוא שווה לבורא בקדמות, ונתחייב שלא ישמע לו לברוא ממנו
דבר, ולא יקבל פקודתו, ויתפעל כרצונו ויתרקם כחפצו. אלא אם כן נצרף אליהם בדמיוננו
סיבה שלישית שתבדיל ביניהם, כדי שעל ידה יהיה זה עושה וזה נעשה
69
וכאשר נניח כן, הרי אנו מניחים דבר בלתי מצוי, לפי שלא מצאנו אלא עושה ועשוי בלבד.
ונזכרתי עוד, כי עיקר חקירתנו הייתה מי עשה עצם הדברים. והידוע אצלנו כי העושה
צריך שיקדם למעשהו, ועל ידי קדימתו לעצם הדבר יהיה הדבר מחודש.
ואם נניח קדמות עצם הדברים, לא יקדם איפה העושה את מעשהו
70
, ואין אחד מהם ראוי
להיות סיבה להוויית השני, יותר ממה שראוי השני להיות סיבה להווייתו הוא, וזה בטל
בהחלט.
ונזכרתי עוד, כי ההנחה שברא יש מיש, אם ימשיך האדם עמה, תמשכהו עד שתביאהו
לומר שהוא לא ברא מאומה כלל.
לפי שהסיבה המביאה במחשבה הוויית יש מיש, היא מפני שכך מצאנו במוחש, ואם כן נאמר
גם שהמוחש כך היה, שהוא במקום ובזמן, ובצורה מצויירת, ובשיעור משוער, ובמעמד עומד,
נספח לאשר הוא נספח, ויתר המצבים הדומים לאלה, כי משפט כל אלה עניין זה כמשפט יש
מיש. ואם נבוא להמשיך משפטיהן, עד שנאמר שהוא ברא מן היש במקום ובזמן ובצורה
ושיעור ומעמד ויחס, וכל הדומה לכך כולם קדומים, לא נשאר אז דבר להיברא, ובטלה
הבריאה לגמרי.
ודקדקתי עוד, שאם לא נקבע כי הוויית היש לא היה יש לפניו, לא יתכן שימצא יש כלל,
כלומר שאם נעלה בדעתנו יש מיש, הרי משפט היש השני בהנחה כמשפט הראשון, ועליו התנאי
שלא יהיה אלא מיש שלישי, ומשפט השלישי בהנחה כמשפט השני, ועליו התנאי שלא יהיה
אלא מיש רביעי, וכך ימשך הדבר עד בלי סוף.
וכיון שדבר שאין לו סוף לא יסתיים כדי שאז נימצא*, נתחייב שלא נמצא*, והרי אנו
נמצאים! ואלמלי שהדברים שקדמונו הייתה להן תכלית, לא נסתיימו עד שנמצאנו
71
ומה שהושג לנו מן המושכל, הוא מה שנקבע בספרי הנביאים, שהגופים נבראו מאת הבורא,
כאומרו:
בטרם הרים יולדו ותחולל ארץ ותבל ומעולם ועד עולם אתה אל
72
58
עשיתי "פן" יחיד מן "פנים" בעקבות רבנו בספרו יסודות השיר העברת, ולא חשתי לדעת
הדקדקנים.
59
העבר והעתיד, כלומר לפני היותו ואחר היותו.
60
גם הוכחה זו כתבה רבנו בפירושו לבראשית, כמ"ש מבשר הבבלי בשמו וז"ל: וכאשר נעלה
בדמיון שהדברים חידשו את עצמן, הרי לא ייבצר בעינינו שהם עשו את עצמן לפני מציאותן או
אחרי כן, אם נדמה שהם בראו את עצמן לפני היותם, הרי דבר שהוא נעדר אינו בורא מאומה,
ואם נחשוב שהם עשו את עצמם אחר היותם, הרי די בקדימת היותם מכדי לעשות את עצמם,
ובהכרח ידענו כי זולתם חידשם.
61
כלומר החלק השלישי של הזמן שהוא ההווה.
62
מחמת קטנותו וזעירותו, וכמו שבאר רבנו לעיל.
63
ועצם המלים "שהוא" "יעשה" מורות על החיוב והשלילה ביחד, שאין לומר "הוא" אלא על
מצוי, ובאמרינו "יעשה עצמו" הרי שטרם נמצא.
64
ברי"ת הושמט קטע זה.
65
תהלים ק, ג. ואע"פ שאפשר לומר שהראיה היא מן "הוא עשנו", בכל זאת נראה שרבנו
לומד גם מן "ולא אנחנו", ולפי הכתוב שהוא באלף, ולא לפי הקרי בוו, וכתב הראב"ע בפירושו
לשמות כא ח: אמר הגאון כי שני טעמים יש לו, האחד כי אנחנו לא עשינו את עצמנו, והשני כי
לו אנחנו. וידועה שיטת רבנו שאינו נמנע מלפרש לפי הכתיב.
66
יחזקאל כט ג.
67
ומדוע לא תאמר כשם שאין במציאות נפעל אלא על ידי פועל, כך אין יש אלא מיש, ומדוע
הראשונה בעיניך הוכחה, והשניה אינה הוכחה?
68
כלומר שאפשר להוכיח בהם בריאת יש מן אין, אלא שהעדפתי ראיה זו שהיא סתירת
אמירת בריאת יש מיש כיון שהיא מובנת יותר לאדם הבינוני.
69
יותר נכון לתרגם: זה פועל וזה נפעל.
70
ברי"ת הושמטו כאן כמה קטעים מחמת טעות בין תיבות דומות.
*נון חרוקה, מם דגושה, צדיק צרויה.
71
כבר קדם רעיון זה לעיל בהרחבה ד"ה והראיה הרביעית.
72
תהלים צ ב. ושם תרגם "וקבל אלדהר ובעדה אנת אלטאיק" ולפני הדורות ואחריהם אתה
האל. וראה שם מהדורתי.
<h2>מאמר ראשון - פרק ג</h2>
וכיון שכבר הגעתי לאימות שלשה היסודות הללו בדרך העיון, כמו שיתאמתו במסורת
הנביאים ובמופת*
72
, והם שהדברים מחודשים, ושמחדשם זולתם, ושהוא חדשם מן האין.
והנה זו השיטה הראשונה במאמר זה שהיא העיון במעשה בראשית. וראוי שאביא אחריה
שתים עשרה שיטות מי שחולק עלינו באמונה הזו, ויהיו הכל שלוש עשרה, ואבאר הוכחות כל
אחד, ומה סתירתו, ואם יש בהם הטעיה מדברי הכתובים
73
אבארם בעזר ה' ואומר:
השיטה השניה מי שאמר שיש בורא לגופים, ויש לו דברים רוחניים
74
קדומים, ומהם ברא
את הגופים הללו המורכבים. והיה טעמם בכך כי לא יהיה יש אלא מן היש.
וכאשר שלחו את מחשבתם למעלה,
75
והחלו לתאר לעצמם היאך ברא הבורא את הדברים
המורכבים מן הרוחניים, אמרו:
נראה לנו שהוא קיבץ מהם נקודות קטנות והם החלקיקים שאינם מתחלקים,
ומתארים אותם במחשבתם כדק ביותר שבאבק
76
, ועשה מהם קו ישר.
ואחר כך חתך אותו הקו לשני חצאים.
ואחר כך הרכיב אחד על השני בצורה אלכסונית, עד שציירו כצורת הסמך ביונית
77
שהיא כצורת למד אלף בערבית בלי הבסיס.
78
ואחר כך מיסמר אותם במקום מפגשם.
ואחר כך חתכם ממקום מסמורם, ועשה מאחד מהם הגלגל העליון הגדול, ועשה מן
השני הגלגלים הקטנים.
ואחר כך תכן מאותם החלקיקים הרוחניים כתבנית האצטרובלים,
79
וברא ממנו
טבעת
80
האש.
ואחר כך תכן ממנו תבנית שמיניית
81
וברא ממנו טבעת העפר.
ואחר כך תכן מהם תבנית שתים עשריית
82
ונתן עליו סבוב האוויר.
ואחר כך תכן מהם תבנית עשרימית
83
וברא ממנה כל המימות.
והחליטו על זה וקבעוהו לאמונה
84
. ואשר דחקם להניח דבר זה, הוא כדי שלא יודו בהפך מה
שרואים, והתבניות הללו אשר חייבו עצמם הם כדי שיהו דומים לתבניות הטבעים הללו
שבמציאות.
והנני מבאר מה שיש נגדם בעניינים הללו, ואומר, יש נגדם בדברים הללו שתים עשרה
תשובות, מהם הארבע הראשונות אשר למדנו מהן שכל הדברים מחודשים, ומהם הארבע
האחרונות אשר למדנו מהן שבורא הכל בראם מן האין.
ואחרי שקבלו שמונה תשובות הללו, הריני מוצא ארבעה אחרים שמחייבים אותם.
תחילה, שהם הניחו דבר שאין דומה לו במה שאנו רואים, והם הרוחניות שהם מתארים
אותם כאבק וכשערות וכדק מן הדק וכחלקיק אשר לא יתחלק, וזה דבר בלתי מושכל
85
והשני, נראה לי שהדברים הללו אשר טענו, לא יתכן שיהא להם לא חום ולא קור, לא לחות
ולא יבשות, כיון שלדעתם ארבע אלה
86
מהם נבראו.
ונראה לי עוד שלא יתכן שיהא להם גוון, ולא טעם ולא ריח ולא גבול ולא שיעור ולא ריבוי ולא
מיעוט ולא במקום ולא בזמן, מפני שכל העניינים הללו הם תוארי הגופים, ואותם הדברים הם
לדעתם לפני הגוף, וגם זה תוספת במה שאינו מושכל, והנה ברחו בגלל ריחוק הוויית יש מן
האין
87
ונכנסו במה שהוא יותר רחוק ועמוק.
והשלישי, לדעתי רחוק, ואפילו בטל, שייהפך דבר שאין לו שום תואר, וייעשה בתואר האש
והמים והאוויר והעפר. ודבר שאין לו לא אורך ולא רוחב ולא עומק, יצטיירו עד שיתהווה
ממנו הארוך הרחב העמוק. וכן ישתנה דבר שאין לו איכות, עד שיהיה לו כל האיכויות הנראות
עתה. ואם יהיה לדעתם שנעשו כל החילופים והשינויים הללו אפשריים מפני שהבורא חכם
יכול להפכם ולשנותם, הרי יש בחכמתו ויכולתו לברוא יש מן האין, ונפטרנו מן הרוחניות
הבטלות הללו.
והרביעי, שאינו מתקבל מה שהם מחייבים בהנחתם החיתוך והחיבור וההרכבה והסימור
והחיתוך השני ויתר מה שהוסיפו לפעולות הללו, כיון שאין ראייה המאשרת שום דבר מהם,
ואינם אלא השערות ודמיונות.
ואף נראה לי שיש בפעולות אלה סתירה, והיא שהעושה הזה לדעתם -
- אם הוא יכול להפוך את הרוחניות לגופים, הרי הוא יכול להופכם בבת אחת, ובטלו כל
הפירוטים הללו
88
- ואם לדעתם אינו יכול לעשותם אלא מעט מעט כמעשה הנבראים דבר אחרי דבר, כל שכן
שאינו יכול להפכם מן הרוחניות אל הגשמיות. והרי הטילו על עצמם כל ההבלים האלה, זולת
מה שעזבו אותם האותות המופלאות, ולא נמלטו מהנחת דבר בלתי מוחש.
ונודע לי שיש אנשים מבני אומתנו דימו כי העניין אשר בו אמר הכתוב:
ה' קנני ראשית דרכו קדם מפעליו מאז
89
ושאר האמור שם הוא עניין הרוחניות הללו.
והתבוננתי בכך ומצאתים שטעו בפירוש פרשה זו מחמשה עשר פנים, מהם שנים עשר הם
אותם שתים עשרה התשובות אשר ביארתים מצד המושכל, והשלשה האחרים הם מצד לשון
העבריים ודברי המקרא:
הראשונה כי תיבת קנני יש במובנה בריאת הדבר
90
כמו שאמר:
אל עליון קונה שמים וארץ
91
וכמו שאמר עוד:
מלאה הארץ קניניך
92
האם הם יעמדו על כך שמילה זו מחייבת קדמות, הרי יחשבו אז כי השמים והארץ ומה
שביניהם קדומים שאין להם ראשית
93
, ובטלו בריאתם מן הרוחניות אשר לכך נתכוונו. ואם
הייתה לדעתם מלת קניין האמורה בשמים ובארץ משמעה בריאתם, הרי היא עצמה משמעה
בריאת הרוחניות.
והשני שהמלים "ראשית דרכו", משמע עניינם תחילת הבריאה, לפי שכך נאמר בגדול
שבבהמות "הוא ראשית דרכי אל"
94
. וכשם שעניינה שם, שאותו החי תחילת מה שברא מן
הבהמות, כך יהיה עניינה כאן שזה האמור
95
נברא תחלה לכל הנבראים. ואם יסרבו לפירוש
זה, הרי הם מניחים שאותו האחד מן הבהמות קדום ואין לו ראשית.
והשלישי שהדבר הזה האמור.
95
אוהב את הצדק ומתעב את השקר, כמו שאמר:
בצדק כל אמרי פי אין בהם נפתל ועקש.
ומי שאהבו אהב את החיים, ומי שתיעבו אהב את המות, כמו שאמר:
כי מצאי מצא חיים וגו', וחטאי חמס נפשו וגו'.
מצווה לדרוש אותו ולהשמר בו, כמו שאמר:
ועתה בנים שמעו לי וגו'.
ואם הם הרוחניות, הרי לא יבצר שהתיאורים הללו נמצאים בהם כשהם במצב פשטותם או
אחר הרכבתם -
- ואם נדמה אותם להם במצב הפשטות, הרי אין לפניהם אז צדק ולא שקר ולא חיים ולא
מות, וגם אין שום נמצא שידרשם ויגיע אליהם.
- ואם נדמה אותם להם אחרי ההרכבה, הרי החלק אשר יש לנו מהם אנו מגיעים אליו
בהכרח,
96
, והחלק הנשאר אשר לא הורכב, אין לנו דרך אליו, כי המורכבים חוצצים בינינו
לבינו לפי דבריהם.
ונודע לי עוד, שאחרים חשבו שפרשת
והחכמה מאין תמצא ואיזה מקום בינה",
97
ושאר הפרשה שהיא תיאור הרוחניות, לפי שאמר בסופה
אלהים הבין דרכה והוא ידע את מקומה.
ומצאתי שגם אלה טעו בפירוש יותר פשוט מטעות הראשונים, כי בפרשה הראשונה לא נתבאר
בה שהיא חכמה, ואף על פי שהיא לפי האמת אשר אין לנו בה שום ספק נאמרה על החכמה.
אבל פרשה זו השניה, הרי הזכיר בה את החכמה בפירוש, והיאך הטעו את עצמם על אף
שנזכרה בשמה.
וראיתי שגם הכתוב מבאר על החכמה הזו שלא נמצאה אלא עם חידוש ארבעת היסודות, לא
לפני כן, כמו שאמר אחר אמרו
אלהים הבין דרכה והוא ידע את מקומה, כי הוא לקצות הארץ יביט תחת כל השמים
יראה,
הזכיר הארץ והשמים, ואחר כך:
לעשות לרוח משקל ומים תכן במדה,
הזכיר האוויר והמים, ואחר כך:
אז ראה ויספרה הכינה וגם חקרה.
הנה נתבאר ביטול פירוש שתי הפרשיות הללו על הרוחניות, ואינם אלא על החכמה.
ואין הכוונה בכך שהיא הייתה לבורא כמכשיר
98
ברא בה את המציאות, אלא הכוונה שהוא
הראה אותה
99
כאשר ברא את היסודות ותולדותיהן, שאז נתגלתה חכמתו שברא הכל
משוכלל.
והשיטה השלישית שיטת מי שאמר כי בורא הגופות בראם מעצמותו.
ומצאתי כי האנשים הללו לא יכלו להכחיש את העושה, ועם זאת לא התקבל על דעתם לפי
דמיונם הווית יש מן האין. וכיון שאין מאומה פרט לבורא, הניחו בדעתם שהוא ברא כל
הדברים מעצמותו.
ואלה, ירחמך האל, סכלים יותר מן הראשונים. וראיתי לגלות סכלותם בשלושה עשר פנים,
מהם הארבעה אשר על בעלי הרוחניות, והם ארבע
1
ראיות החידוש, וארבע ראיות הווית יש
מן האין. אבל ארבעת סוגי התשובות על קדמות הרוחניות אינם מחייבים אותם
2
, אבל
מחייבים אותם במקומם חמשה סוגים כל אחד מהם יכחישהו השכל.
הראשון מהם שינוי עניין הקדמון אשר אין לו צורה ולא תכונה ולא שיעור ולא גבול ולא
מקום ולא זמן, עד שנעשה מקצתו גוף, שיש לו צורה ושיעור ותכונות ומקום וזמן וכל יתר
מאורעות הנמצאים
3
, וזה רחוק מאוד שיעלה על הדעת.
והשני בחירת החכם
4
אשר לא יבואהו צער
5
ולא יפעל בו פועל ולא ישיגהו משיג, שיעשה
מקצתו גוף כדי שישיגוהו המשיגים וכדי שיפעלו בו הפועלים, וכדי שיסכל אחרי החכמה
6
ויצטער
7
אחרי הנחת, וירעב ויצמא וידאג וייגע
8
ויבואוהו שאר הרעות, והוא היה משולל
מכל אלה, ואין לו צורך לרכוש בהם תועליות,
9
כל שכן שלא יתכן שירכוש בהם תועלת
10
אין זה אלא מתכונות ההבל.
והשלישי הצדיק אשר לא יעשה עול, היאך גזר על מקצת חלקיו להביאם בפגעים הללו?
וכאשר אני מהרהר בכך מצאתי שלא ימלט מאחד משני דברים:
- או שהוא הביא עליו את זאת בצדק, ולא יתכן שיהא זה בצדק אלא בגלל עברה שעבר או
דברים בלתי כשרים שעשה,
- או שיהיה שלא בצדק, ואם כן עושק עשקו ועוול עשה לו
11
. ועל איזה אופן שיניח המניח את
הדבר - ימצאנו בטל ומבוטל
12
והרביעי היאך קבל אותו החלק פקודת יתר החלקים, עד שהוטבע ונתקן ונצטייר ונכנס תחת
הצער? האם זה היה בגלל פחד שפחד, או לאיזו תקווה שהוא מקווה? ואם יהיה הדבר על אחד
משני העניינים, לא יבצר שיהא טבע הכל שיירא ויקווה, או שזה טבע המקצת בלבד
13
- ואם היה זה טבע הכל מי יתן ואדע ממה הוא ירא ומה הוא מקווה, והרי אין מאומה זולתו.
- ואם היה זה טבע המקצת מאיזו סיבה נעשה המקצת מקווה וירא, והשאר לא יקווה ולא
יירא?
- ואם היה שהמקצת קבל פקודת הרוב, לא לתקווה ולא מפחד, הרי זה רע
14
, כיון שאין לו
סיבה ידועה, וכל זה שקר והתעללות
15
והחמישי מי שיכול להחזיר את חלקיו מתוך הצער והוא חכם, לא יתכן שלא יחזירם, ואם
נעלה בדמיון שהוא יעשה כן, בטלו הנבראים. ואם אי אפשר בלעדיהם
16
בסוף, כמו שלא היה
אפשר בלעדיהם בתחילה, הרי החלקים הללו ייעשו גופים במשמרות
17
, כל חלק מהם יצטייר
ויתהווה
18
זמן מסוים, ואחר כך ישתחרר ויסתלק, ויבוא חלק אחר במקומו בהתפעלות. ועם
זאת לא יתכן שיהא למשמרות הללו סוף, כי הכללות אשר הם ממנה - אין לה סוף.
וזה ממה שהשכל דוחה אותו, ותסרבנה לקבלו המחשבות הבריאות.
ואין לחשוב את הסכלים האלה בבורחם מהווית "יש מן האין", עד אשר קבעו דברי הסכלות
הללו, אלא כבורח מן החום אל הרמץ
19
, ומן המטר אל הצינור המקלח, נוסף למה שדחו
מעניין האותות והמופתים.
והשיטה הרביעית שיטת מי שצירף שני הדברים הללו, וחשב כי הבורא ברא כל הנמצאים
מעצמותו ומדברים קדומים עמו. מפני שהוא עשה את הרוחות מאת הבורא
20
, והגופות מן
הדברים הקדומים
21
ולכן מחייבים אותו שבע עשרה תשובות אלו, השתים עשרה הראשונות אשר על בעלי
הרוחניות, וחמש אלה אשר על מי שדימה שהבורא ברא מעצמותו. והרי אומר דבר זה יותר
סכל משתי הכתות שקדמו.
ואף על פי שכל ההבלים הללו לא הניחו אותם אלא בגלל יכולת הבורא, ולכן עשאוהו יכול על
כל הבל, כגון שנוי עצמו וכל הנספח לכך.
ולדעתי כי הנחת יכולתו לברוא יש מן האין יותר קל במחשבה, ויותר קרוב לשכל, ומתאים
לאותות ולמופתים.
והשיטה החמישית שיטת מי שאמר שיש שני עושים קדמונים.
אלה, יעזרך ה', סכלים בשיטתם יותר מכל הקודמים. לפי שהם מכחישים שיהו שתי פעולות
מפועל אחד, ומדמים שהם לא ראו כיוצא בכך.
והמשיכו לפי מושגם זה ואמרו, והנה אנו רואים כל הדברים יש בהם טוב ורע, נזק ותועלת,
לכן מוכרח שיהא הטוב שבהם בא מיסוד שכולו טוב, ויהיה הרע שבהם מיסוד שכולו רע.
ודחפם דבר זה
22
לומר כי מקור הטוב אין לו תכלית מחמשה צדדים, והם מעלה ומזרח
ומערב ודרום וצפון, והוא מסתיים מלמטה במקום מפגשו עם מקור הרע.
וכך מקור הרע אין לו תכלית מחמשה צדדים, והם מטה ומזרח ומערב ודרום וצפון, והוא
מסתיים מלמעלה במקום מפגשו עם מקור הטוב.
ודימו עוד כי שני יסודות אלה היו מעולם נפרדים, ואחר כך נתמזגו, ואז נתחדשו הגופים הללו
מהתמזגותם.
ונחלקו בגורם ההתמזגות:
- מהם מי שדימה כי הטוב היה הגורם כדי לרכך את קצה הרע הסמוך לו.
- ומהם מי שדימה כי הרע היה הגורם בחשקו את הטוב כדי להתענג במה שיש בו מן העונג.
והסכימו כי יש זמן להתמזגות זו, וכאשר יסתיים יתגבר הטוב ויבלם הרע, ויפסקו פעולותיו.
והנני רושם מה שיש נגד האנשים הללו בכל פרט ממה שטענו, ואומר:
יש עליהם תחלה אותם ארבעה פנים אשר הוכחנו בהם כי הגופים מחודשים, ואחר כך ארבעת
הפנים אשר בהם הוכחנו שהם מן האין, ואחר כך חמשת הפנים אשר נגד מי שדימה שהבורא
בראם מעצמותו, הרי אלו שלשה עשר.
ואחרי אלה הרי יש עליהם מיוחדים להם חמש עשרה סוגי תשובות השייכים למאמר זה, חוץ
ממה שיש עליהם במאמר השני. לפי שאני לקחתי צירי דבריהם, והסבותי עליהם בורג
העיון
23
, ונאפסו בו עד שלא נשאר מהם מאומה.
והפניתי את מחשבתי תחלה למה שדמו שאין לראות שתי פעולות נגדיות מפועל אחד, ומצאתי
שאפשרות שתי פעולות מפועל אחד קיימת מכמה פנים.
האחד אנו רואים שהאדם כועס ורוגז, ואחר כך ניחם ומתרצה ויאמר כבר נתרצתי וסלחתי.
אם היה הטוב הוא אשר סלח - הרי הוא אפוא אשר היה כעוס; ואם היה הרע הסולח - הרי
עשה טוב כאשר סלח, והרי בכל שני האופנים כבר נמצאת הפעולה לאחד.
ועוד אנו רואים שהאדם רוצח וגונב, וכאשר הוא נח
24
יש שהוא מתוודה על מה שהרע ופשע.
אם היה הרע הוא אשר התוודה, הרי עשה צדק, והצדק הוא טוב; ואם היה הטוב הוא אשר
התוודה, הרי הוא אשר רצח וגנב, ובכל שני האופנים התברר כי שתי הפעולות מאחד.
ועוד אילו היה הכוח הכועס אינו לכוח המתרצה, וכן הכוח הגונב אינו לכוח המתוודה, כי אז
היה ראוי שלא יזכור המתרצה בשעת רצונו מה שעשה בשעת כעסו, ולא יזכור המתודה בשעת
ווידויו מה שהיה בשעת פשעו, והרי אנו מוצאים במוחש הפך כל זה.
אחרי כן התבוננתי במה שאפשרו הווית פעולה אחת לשנים והנה הוא בטל ומבוטל משני פנים:
האחד כאשר אנו מעלים במחשבתנו שיעשו שניים נפעל אחד, אם נדמה שהאחד עשה את כולו
וגם השני עשה את כולו - יהיה זה הבל, כי אם הראשון עשה את כולו לא נשאר בו לשני
מאומה לעשות, ואם נדמה שהאחד עשה את מקצתו והשני עשה מקצתו, הרי כל חלק שייך
לעושה אחד ואין לו בו שותף
25
והפן השני, שמהמעלה על דעתו כי שנים עושים מעשה אחד, מוכרח הוא על כל פנים להיות
בדעה שכל אחד מהם, כשם שהיה אפשר לו לעשות אותו הדבר, כך היה אפשר לו שלא יעשהו.
וכאשר נעלה על דעתנו הצעת שני רצונות נגדיים בפעולה אחת, ירצה אחד הפועלים לעשותו
וירצה השני שלא לעשותו, אז נראה בדעתנו עשוי בלתי עשוי בעת אחד, והרי זו סתירה גלויה.
והנך רואה שהם הכחישו דבר שהוכח בחוש,
26
והודו במה שהחוש מבטלו
27
הנה אלה חמש תשובות, שלוש על הכחשתם שתי פעולות מאחד, ושתים על קיימם פעולה אחת
לשנים.
ואומר עוד שהם ברחו מהווית יש מאין מפני שלא ראו כמותו, והפילו עצמם בשואה
28
שלא
ראו כמותה.
ותחילתו שהם הודו שכל אחד מן השניים
29
אין לו תכלית מחמשה צדדים, והם כבר ידעו שיש
לו תכלית מן הצד השישי, והניחו מלהחליט על חמשת הצדדים אשר לא ידעום שיש להם
תכלית, מתוך הקש לשישי אשר ידעוהו
30
, והחליטו בהפך זה.
וכן במה שדימו שהרוב של כל אחד מן השניים
29
נפרד בלתי ממוזג, והרי כל מה שהשיגו מהם
לא השיגוהו אלא ממוזג. והניחו מלקבוע שהכל ממוזג מתוך הקש למקצת, וקבעו בדעתם הפך
זה. וגם במה שמדמים שהמיזוג מחודש בלתי קדום, ולא היה לפניו מזוג, מאין ידעו את זאת?
ושמא שני הדברים הללו לא חדלו מלהתמזג ולהתפרק מספר אשר לא יימנה.
ועוד במה שמדמים שהם עתידים להתפרק אחר זמן, מאין ידעו שיהיה זה? ושמא לא יתפרקו
לעולם מתוך השוואה למה שאנו רואים, או שמא יתפרקו ויתמזגו בעתיד בלי סוף. ראה היאך
ברחו מהווית יש מאין מפני שלא ראו כמותו, וחייבו הנחת חלקים בלתי ממוזגים, ושהם אין
להם סוף, ובמיזוג שלא היה מיזוג לפניו, ובפירוד שלא יהא מיזוג אחריו, ולא ראו מאומה מכל
זה. אלא ראו את המציאות בהפך זה. והנה אלה ארבע תשובות נוספות.
ושוב עיינתי בסבות המיזוג לדעתם, ומצאתים בטלים.
והוא, שהפעולה,
31
אלו הייתה כפי שאמרו מקצתם ביזמת הטוב, הרי כבר נעשה רע
בהתכוונו להתערב ברע; ואם הייתה ביזמת הרע, הרי כבר נהפך לטוב בהתכוונו לטוב, ואיך
שיהיה משני הדברים הרי בכך נהפך היוזם מעצמותו
32
, וזה מה שאינם מודים בו.
ועוד,אם היה המיזוג מפעולת הטוב הרי לא השיג את מטרתו שיתרכך הצד הסמוך לו, אלא
רואים אנו צערו בהתערבו ברע יותר מן הנגיעה
33
, ואם הייתה הפעולה מצד הרע, הרי כבר
השיג את מטרתו, והנה אנו רואים אותו מתענג בטוב ואוכלו ושותהו ומריחו ויקרב אליו
34
ובכל אחד משני האופנים יש כבר ייאוש מכך שיגבר הטוב על הרע.
כן התבוננתי באופן המיזוג אחר שהיו נפרדים, וראיתי שהמוחש דוחהו, כיון שאנו רואים את
האש מתרחקת מלהתערב עם המים, ורואים את האוויר בורח מלהתערב בעפר. ואם חלקיהם
המעטים במצב כזה מן ההימנעות, כל שכן שימנעו חלקיהם המרובים, ולא יהיה המיזוג
לעולם. וזה ברור וגלוי.
ואם היו האנשים האלה נתלים בהיקש,
35
הרי יש לנו עליהם שלוש תשובות אלה האחרונות.
ואם הם אומרים דבר זה מצד המסורת,
36
הרי המסורת האמיתית לא תהא אלא בדרך
הנבואה, וכל נביא אינו אלא אחרי המיזוג. ויש בזה שלוש טענות
37
האחת שהוא אחרי ניתוקו ממקורו הטוב המוחלט לא ידע מה נעשה באותו המקור.
והשנית שבהתערבותו ברע כבר נשתנה צדקו, ולא תסמוך הדעת עליו.
והשלישית שאין הנבואה מתקיימת לנביא אלא על ידי האותות המופלאות, והאותות
המופלאות לא יהו אלא בחידוש מה שאין בטבע ולא בנוהג שבעולם, והם הרי מכחישים כל
שהוא הפך הטבע והנוהג, ומוכיחים תמיד את מה שהם חושבים בטבע וחוקיו, והרי זה ממה
שירחיק אותם מטענת הנבואה כיון שאין שום דרך לדעתם להוכיחה במופת.
וזה השלמת חמשה עשר הפנים. ואזכיר אחריהם אופנים אחרים במאמר השני מאמר היחוד
בעזרת ה' וסיועו
38
כן לא אסתפק במקום זה בכל מה שהזכרתי, עד שאבאר כי הדבר הזה אשר כבר החזיקו בו
האנשים הללו, כלומר החושך
39
אינו יסוד
40
נגדי לאור, אלא הוא העדר האור.
ומאין אני אומר שהחושך אינו יסוד
40
נגדי לאור? משלוש ראיות:
האחת שאין האדם יכול לנצור יסוד, והנה אנו רואים שכאשר הוא עומד בשמש ומאהיל על
כפו בכפו יהיה ביניהם חשוך, נמצא שהאדם לא יצר יסוד החושך, אלא הסתיר את האור מן
האוויר אשר בין שתי כפותיו, ולפיכך החשיך מפני שנעדר האור.
והשנית שאני רואה שיש לאדם צל כאשר הוא עומד לפני נר אחד, וכאשר אנו מקיפים אותו
נרות רבים לא יהיה לו צל. והרי אין ביכולת האדם להשמיד יסוד מן היסודות, אלא המציא
את האור שהיה נעדר במקצת האוויר המקיף את האדם.
והשלישית אני לא ראיתי שני גופים נגדיים ייהפך אחד מהם ויהיה השני בשלימות, כמו שלא
ייהפך המים לאש, ולא האש למים. וכאשר ראיתי את האוויר החשוך נעשה מאיר, ידעתי שאין
החושך נגדי לו, אלא הוא העדרו
41
וכך מצאתי יתר המוחשים על הדרך הזו, והוא שהאוויר מקבל הקול מן הצועק ומעבירו אלינו,
ואם לא יקיש
42
בו קול, לא נשמע מאומה. ואין לומר על אותו האוויר שאינו נשמע, שהוא נגד
הקול, אלא הוא העדר הקול.
וכך הוא הדבר בריח שהאוויר מקבלו אפוא שיהיה ומעבירו, ואם לא יהיה - לא נריח מאומה,
ואין זה נגד הריח אלא הוא העדרו.
כך האוויר מקבל את האור ומעבירו אל ראותינו
43
. ואם לא יהיה אור - לא נראה מאומה,
ואין זה נגד האור אלא הוא העדר האור.
וכן כאשר ראיתי הגופים העבים מסתירים ומונעים את האור, ונדמה לבני אדם כאלו
החושך
44
מתהווה מהם, אמרתי ושמא הם טוענים כי החושך מתהווה מן העפר, והתברר לי
כי אלו היינו לוקחים גושים מן הארץ ועומדים בשמש, ומפזרים את עפרם באוויר, לא נראה
לחושך רושם כלל.
ואמרתי עוד ושמא הם טוענים כי האדם אשר הקיפו אותו נרות, שצילו כבר חזר על עצמו,
וידעתי כי אילו היה הדבר כך, כי אז היה משחיר חיצוניות גופו.
הנה הדברים הללו גלויים מוחשים, מסלקים את השיבושים הללו אשר נאמרו כי החושך
יסוד
40
כאור.
ואני יודע, כי ה' כבר תאר את עצמו שהוא -
יוצר אור ובורא חשך
45
ואומר במה שתואם את המוחש הזה, שהוא ברא את האוויר המקבל אור וחושך במציאות
ובהעדר
46
, והוא כעין מה שאמר אחריו:
עושה שלום ובורא רע.
ואנחנו מסכימים שהחכם לא יברא רע, אלא ברא את הדברים, ואיפשר שיהא בהן שלום ורע
לאדם לפי בחירתו. שאם אכל מן האוכל כדי צרכו, ושתה מן המים כדי צרכו, יהיה זה שלום.
ואם לקח מהם יותר מכדי סבלו - יהיה זה רע.
וכמו שנבאר במאמר הרביעי עניין הצדק. אבל יוחסו האור והחושך שהם בריאתו, נגד זדון
הטוען את השניות
47
, ולפיכך אמר "יצר אור ובורא חשך", והודיענו עוד כי לאור ולחושך יש
תכלית וגבול, תשובה על אותם האנשים
48
והוא אמרו:
חק חג על פני מים עד תכלית אור עם חשך
49
והשיטה הששית שיטת אומרי ארבעת הטבעים
50
אלה דימו שכל הגופים מורכבים מארבעה טבעים
50
, והם: החום והקור והלחות והיבשות.
ושארבעה אלה היו כל אחד מהם נפרד בתחילה,
51
ואחר כך נתחברו ונוצרו מהם הגופים.
ולומדים לכך ממה שהם רואים את הגופים מקבלים מבחוץ חום האוויר וקורו. וכיון שהדבר
לא יקבל אלא מינו, הרי הכרחי שיש בתוך גופם ארבעה אלה.
ואלה יותר סכלים מכל הקודמים מטעמים שאני מתארם ומבארם נגדם, עזבו בהם שביל
ההוכחה, ותעו מדרך האמת.
ואומר תחילה, שהם דחו הוויית יש מן האין כדי שלא יודו בדבר שאין נראה כמותו, ונכנסו
במה שאין נראה כמותו בהחלט וקבעוהו כדעה. והוא, שאף אחד לא ראה כלל חום נפרד,
ולא לחות טהורה, ולא קור צרוף, ולא יבשות לבדה, אלא השיגום החושים כשהם מאוחדים
ועשויים גופים. והנה אלה טענו שבתחילה היה כל אחד מהם נפרד, ולא ראו מכך מאומה.
וכן דעתם שהם נתחברו אחר שהיו נפרדים, גם זה הפך המוחש, כי גם אנחנו גם הם לא
ראינו כלל מים התאחדו עם אש, ולא אש התאחדה עם מים, ואפילו המים והעפר אשר
אפשר לחברם ולא ייפסדו, הרי כאשר נחברם ונניחם לשעה יחלו להיפרד וישקע העפר
ויצוף המים. ודבר שכאשר כופים חיבורו מתפרד, מן המוכחש הוא שיבוא מאליו להתחבר
עם נגדו.
כן עיינתי במה שהזכירו עניין החיבור, ומצאתי שלא יבצר שיהא חיבורם לעצמם
52
או לדבר
אחר
53
זולתם.
- אם היה החיבור לעצמם הרי בטל מה שטענו שביסודם היו מעולם נפרדים, ובהכרח שהם
מאז מציאותם מורכבים
54
- ואם היה החיבור לדבר
53
זולתם, הרי לעניין זה התכווננו אנחנו ואמרנו שיש להם בורא
שבראם מחוברים.
ועיינתי עוד בפירוד אשר עשאוהו קדום:
- אם היה לעצמם הרי מאז מציאות עצמם לא היו אלא מפורדים ובטל החיבור,
- ואם היה לגורם אחר, הרי זו סיבה חמישית וצריך לדרוש מהם לבררה, ודבר זה לא
ימצאוהו.
אבל מה שהוכיחו ממציאות ארבעת אלה בגופות, אין זה תשובה נגדנו, כי אנחנו אומרים שהם
מצויים, ויש להם ממציא שהמציאם.
הנה אלה ארבע תשובות עליהם שאמרו בתוכן כל אחת מהן הפך הנראה, כלומר מציאות כל
אחד מן הארבעה בטהרו, ובואם מאליהם אל ההרכבה, והיותם בכל מצב לעצמם או שלא
לעצמם.
תשובות אלה עליהם, עם שתים עשרה התשובות הקודמות, כלומר ארבע ראיות החידוש,
וארבע ראיות היות יש מן האין, וארבע ראיות שלא עשה דבר את עצמו, סך הכל ששה עשר
55
דבר, זולת מה שמחייבים האותות והמופתים.
ומי שידוע לי מבני אומתנו שדימה קדמות משהו מן הטבעים, מצאתי רק שחושבים קדמות
המים והאוויר, לפי שנתפרש כתורה על טבעת
56
האש והעפר כמו שאמרה בראשית ברא
אלהים את השמים ואת הארץ
57
. אבל חשבו קדמות המים והאוויר מפני שדימו כי עניין
"והארץ הייתה תהו ובהו" שהיא הייתה כך לפני הבריאה. וזה ממי שמפרש כן סכלות
מוחלטת, לפי שהתורה אמרה "והארץ הייתה" אחר שכבר הקדימה "בראשית ברא",
שהארץ הייתה כאשר נבראה עפר ומים ואוויר. וכבר פירש הכתוב ברוח, באומרו:
כי הנה יוצר-הרים ובורא רוח
58
ועל המים התחתונים באומרו:
אשר לו הים והוא עשהו
59
והעליונים באומרו:
והמים אשר מעל השמים כי הוא צוה ונבראו
60
והשיטה השביעית, שיטת אומרי ארבעת הטבעים והיולי
61
ואלה יותר סכלים מכל הקודמים, לפי שהם קבעו את העשוי עושה, וקבעו כי הדברים לא עצם
ולא מקרה.
ומחייבים אותם שש עשרה התשובות אשר נגד בעלי הטבעים, ועמהם חמש התשובות אשר
על בעלי הרוחניות, הכל עשרים ואחת.
וכאשר נאמר לשתי כתות הללו כיון שאתם לא ראיתם עושה הגופים הללו
62
מדוע אמרתם
שהטבעים עשו אותם, ומדוע לא אמרתם שאין להם עושה. נמצאתם אומרים אף על פי שלא
ראינו להם עושה גלוי, צריכים אנו להיות בדעה שיש להם עושה נסתר, לפי שאין מעשה אלא
על ידי עושה. והנה ראייתם זו עצמה מבטלת אפשרות שיהא הדבר המת
63
עושה דבר, כיוון
שלא ראינו עושה אלא מתוך רצון
64
ונמצאם עוד אומרים ראינו שאם מפסיקים את המים מן האילנות אינם מניבים, מזה
משמע כי פועל ההנבה הוא המים.
נאמר להם כי יוצר הגוף בלי סיבה, יכול הוא לבוראו על ידי סיבה, כי לא יתכן שיש לו יכולת
לדבר הגדול, ותקצר יכולתו בדבר הקטן. וכיון שאין פעולה אלא מבעל רצון, אם כן בעל
הרצון הוא אשר עשה את ההנבה על ידי סיבה, הוא המים.
ומצאנום אומרים עוד, הרי כבר הסכמנו כי האש שורפת, ומדוע ייחסתם את הפעולה
לזולתה?
נאמר להם כמו שאנו מסכימים שהסכין חותכת, אבל הפעולה היא למניע אותה, ואפשר
שיהא למניע אותה מניע אחר, כך אנו אומרים שהאש שורפת, ויש לאש מניע והוא האוויר,
ולאוויר מניע הוא הבורא, נמצא שהפעולה לבורא שהוא המניע הראשון. וכבר אמר הכתוב
כי הפעולות הם למניע הראשון, באמרו במשלו,
היתפאר הגרזן על החוצב בו אם יתגדל המשור על מניפו כהניף שבט על מרימיו כהרים
מטה לא עץ
65
וסיפחתי שבושים אלה בסוף שיטה זו, כדי שלא ימצאם אחד התלמידים ויבוא במבוכה.
והשיטה השמינית, שיטת האומר כי השמים היא פועלת הגופות. והוא עושה אותה קדומה,
ולא מארבעת טבעים אלו אלא מדבר אחר חמישי
66
וכאשר משיבים עליהם בחום השמש, מדמים שאין גופה חם, ומה שהאוויר מתחמם הוא
מעוצם סיבובה, ומשום כך מגיע אלינו
67
כשהוא חם.
והאומר כן לומד לכך שהשמים טבע חמישי, מפני שהוא רואה תנועתה בעיגול הפך תנועת
האש והאוויר שהם כלפי מעלה, והפך תנועת המים והעפר שהם כלפי מטה.
והנה טעה טעות גלויה במה שלמד בו ובמה שלמד עליו. והנני מבאר הכל ואומר, כי אופן
טעותו במה שלמד בו מכך שאלו הייתה השמים אש, הייתה תנועתה כלפי מעלה כמו האש.
אנו אומרים כי תנועת האש עצמה הטבעית היא בעגול, והראייה על כך תנועת השמים, שהיא
אש בהחלט במה שנתברר לנו מחום השמש
68
המוחש. והתנועה הזו שאתה רואה לאש כלפי
מעלה אינה אלא מקרית, כדי שתצא מטבעת האוויר. וכאשר יוצאת מטבעת האוויר ומגעת אל
מקורה, שבה לתנועתה המעגלית.
וזה כמו האבן אשר אין לה תנועה במקורה אלא היא נחה למטה
69
, וכאשר נזרקת מלמעלה
תנוע למטה עד אשר תצא מעיגול האוויר, וכאשר יוצאה ממנו מתגלה טבעה שאין לה תנועה.
וכיון שאנו רואים את האבן אשר אין לה תנועה נעה בהכרח עד שמגעת אל מרכזה, האש אשר
יש לה תנועה עיגולית, מתקבל יותר בדעתנו שתנוע תנועה שונה עד שמגעת אל מקורה.
הנך רואה כי האדם הזה בגלל הטעות הקטנה הזו חייב את עצמו להניח דבר חמישי שאינו
מתקבל על הדעת, ונזקק להסביר חום השמש המוחש וליחסו לאוויר לא לגופה. וזה פלא על
המחשבה הזו, שעושה את הנכון דמיון שבהמצאה
70
, ועושה את הדמיון דבר נכון וקיים,
ובורח מהווית יש מן האין מפני שלא ראה כמותו, ומניח טבע חמישי שלא ראה כמותו.
ומחייבת אותו עוד דעתו הבטלה לומר שגוף השמים יש לו תכלית, וכוחה אין לו תכלית,
ולפיכך הוא לדעתו אינו כולה. וזהו שכבר הקדמנו סתירתו בתחלה
71
, ושאר שנים עשר
הדברים שקדמו.
ועם אלה הריני משיב עליו במה שטען קדמות השמים מארבעה פנים אחרים.
האחד מסדר הגלגלים, לפי שהדבר הקדום לא יהיה מקצתו עדיף ברוממות המעלה מן השני.
ואם הגלגל הפנימי הוא היותר נכבד או החיצון, הרי ההוכחה מחייבתו
72
. וכך הדבר בסדר
הכוכבים, כי מקצתם בגלגלים הפנימיים ורובם בגלגל החיצון.
והשני ממה שאנו משיגים את השמים בכוח ראותינו, וידוע אצלנו שאין עינינו משיגות אלא
דבר שהוא מארבעה יסודות הללו, לפי שטבעם מתאחד עם טבע ראייתנו. אבל אילו היה מצוי
יסוד חמישי אין לו בכוח ראייתנו מקביל שיתאחד בו ונראהו
73
, זולתי אם היה מדמה שגם
בנו יש משהוא מן הטבע החמישי. ודבר זה אינו מדמהו.
והשלישי מן התוספת והחסרון, והוא, שכל יום שעובר מזמן הגלגל הרי הוא תוספת על מה
שעבר וחסרון מן העתיד, וכל דבר שסובל התוספת והחסרון, יש לכוחו תכלית, והתכליתיות
מחייבת החידוש. ואם יעז בעל דמיון ויאמר כי חליפת יום מן הימים לא תוסיף על מה שעבר
ולא תגרע ממה שיבוא, הרי הוא מכחיש את המציאות ומה שאנו רואים
74
והרביעי משינויי התנועות, והוא שהכוח אשר אין לו תכלית לא ישתנה בעצמו. וכאשר אנו
רואים תנועות השמים שונות, עד שאחדים מהם ביחס לאחרים כפול שלושים, ואף פי שלוש
מאות ששים וחמישה
75
, ואף יותר על כך, ידענו שכל אחת יש לה תכלית.
ופירוש הדבר, שהתנועה המזרחית לגלגל העליון נראית מקיפה בכל יום ולילה פעם אחת,
והתנועה המערבית לכוכבים הקבועים נעה בכל מאה שנה בשיעור מעלה אחת, ולפי יחס זה
אינה סובבת סיבוב שלם כי אם בשלושים וששה אלף שנים
76
, יהיה מספרם שלשה עשר מליון
ימים ומאה וארבעים אלף יום, וזה פי כמה מן התנועה המזרחית, חוץ ממה שיש ביניהן מן
התנועות. מעתה מה תאמר בכוח שמשתנה תנועתו שנוי זה, היאך לא יהא לו תכלית.
הנה אלה שבעה עשר אופני תשובות על האומר דבר זה, מלבד הוכחת האותות המופלאים.
ואמרו הכתובים כי השמים אינם עושים מאומה, וכל פעולותיהם הם לבוראנו יתרומם
ויתהדר, והוא אמרו:
היש בהבלי הגוים מגשמים ואם השמים יתנו רבבים, הלא אתה הוא ה' אלהינו ונקוה
לך כי אתה עשית את כל אלה
77
ואמר עוד:
אני ידי נטו שמים וכל צבאם צויתי
78
והשיטה התשיעית שיטת המקרה
79
האנשים הללו דימו כי שכלם הורם שהשמים והארץ באו במקרה, בלי כוונת מכוון ולא פעולת
פועל, לא ברצון ולא שלא ברצון
80
וכאשר נשאלו כיצד הם מעלים זאת בדעתם, אמרו כי גופים שלא ידוע מה הם נתקבצו אל
המקום הזה ונדחקו ונלחצו זה בזה, וכל שהיה מהם קל וחלק נפלט מהם למעלה ונעשה שמים
וכוכבים, ומה שהיה מהם כבד שקע למטה וצפה עליו הלחות, ונתמצע ביניהם המחולחל
והקיף אותם, והוא האוויר, ואיזן אותם וחיזקם.
ואין ספק כי אלה יותר סכלים מכל אותם שקדם זכרם, ומחייבים אותם שנים עשר אופני
התשובות אשר הקדמנו, ומחייבים אותם גם שלשה אופנים אלה אשר אני מבאר.
הראשון שהדבר הבא במקרה הוא ביחס לדבר טבעי שהיה לפניו, ויהיה ההוא באופן טבעי
וזה במקרה, ואם כל דבר היה במקרה, מה הוא אפוא שבטבע.
והשני שהדברים שהם במקרה מעטים הם בכמותם, ואם היו כל הגופים
81
הם הדבר
המועט, יראו לנו הדבר המרובה מה הוא.
והשלישי שהדבר הנעשה במקרה אין לו קיום, מפני שאין לו יסוד שהושתת עליו ולא חומר
המספק לו הקיום, ואם היה שלכל דבר אין קיום, מה הוא אפוא אשר יש לו קיום
82
הנה אלה, ירחמך האל, דברים בטלים מהוהים, אין להם יציבות בכור המבחן והזקוק.
וכמו שבררתי טעותם במקרה, כך אבררנה ביתר מה ששערו ודמו, ואומר:
מה שאמרו כי עצמים באו ונדחקו, הלא יציינו לנו מאין באו, ואם יש בידיעתם מקום שהיו בו
זולת זה אשר מקצתם מקום למקצתם,
83
ומאיזה דבר ברחו, ומה הייתה סיבת עזיבתם את
הראשון וביאתם אל השני.
וכן יאמרו היאך היו לפני ההתקבצות הזו, האם כפי שהם או בצורה אחרת, אם היה מצבם
שלא כפי שהם, היאך הם מתארים אותה האיכות.
ועוד מסכלותם, מה שאמרו שכל דבר בהיר חלק פלט מהם, משמע מדבריהם אלה שהם
סוברים שהכוכבים בגודל הגרגירים או הפנינים הנמצאים בארץ, ואינם יודעים כי אחד מן
הכוכבים כמו כל הארץ פי כמה, ויש לסלוח להם על כך, כי הוא וכדומה לו נעלה מהם
84
ואומר עוד, אם היו צודקים בטענת המקרה, הלא ימציאו לנו או יסבירו שיתקבצו חלקי בית
אבנים ועצים מעצמם ויתפסלו ויורכבו זה על זה עד שיהיו בית, או יתקבצו חלקי ספינה
קרשים וברזל ויאחזו מעצמם וישוטו בים, וזה מה שלא ימצאוהו בעין, והם אינם אומרים
שזה אפשרי, כדי שלא יחשבו לסכלים.
וכאשר תוסיף שבע תשובות אלה למה שקדם יהיו תשע עשרה, מלבד מה שנתברר באותות
המופלאים
85
והשיטה העשירית שיטה הידועה בקדמות, והיא שיטה משולבת
86
, פעמים שותפה בהיולי,
ופעמים שותפה בארבעת הטבעים, ופעמים היא לבדה.
אומרים בעליה, שכל המציאות לא חדלה להיות כפי שאנו רואים אותה: שמים וארץ וצמח
ובעלי חיים ויתר המקרים, אין להם ראשית ולא תכלית. והגדולה בהוכחותיהם על כך היא,
שאינם מאמתים
87
אלא מה שהשיג חושם, ולא השיגו חושיהם לגופים הללו לא ראשית ולא
תכלית.
ואלה ירחמך האל אנשים אשר נדמה לי שיש בבני אדם מי שחושב שהם משתיקים
88
כל
המתווכח עימהם, ושלא תתקיים נגדם שום הוכחה. ולכן אבאר כי אלה סכלים מכל מי שנזכר
מקודם, ובה' איעזר, ואוליכם במטה העיון עד שאביאם להודות במושכל
89
ואומר תחילה, כי ראשית זדון
90
אלה, שהם, אחרי שאמרו אין אנו מודים אלא במה
שהשיגו חושנו, אמרו מה שלא השיג אותם חושם. לפי שאינם אומרים 'אנו לא ראינו ראשית
הגופים וסופם' - שאז יהיו מאמתים את חושיהם, אלא אומרים 'נתברר לנו שאין להם ראשית
ולא סוף', ודבר זה לא יתכן שראוהו בחוש.
ואם באו לידי דעה זו מפני שהשכילוהו בשכלם מתוך הקש למוחש, הרי עזבו עיקר טענתם,
והודו במושכל שאינו המוחש. ואף מצאתים סותרים את דבריהם, במה שכל אחד מהם בדעה
שהערים אשר הלך בהם, והמעשים אשר עשה, ובני אדם אשר ראם, והחשבון אשר טפל בו
-וכבר נעלמו מלפניו או מתו - שהם אמת. והרי אינו רואה אותם בחושו, לפי שכבר נעלמו
מלפניו, ויודע הוא אותם בשכלו אשר קלט צורתם היטב ותוארם ונחקקו לו והושגו.
אף רואה אני אותם סותרים דבריהם בעת שהם רואים אותו ושומעים אותו
91
והוא, כי
אין שלטון לחוש הראות על השמע, ואין שלטון לחוש הטעם על המישוש, וכאשר מרגישים
חושי האדם בדבר שיש לו גון וקול וטעם ומישוש, אם לא יהיה כאן מדע שבו תרכז הנפש כל
המוחשים הללו, לא תשיג אותם.
ואף מוצא אני, כאשר אחד מהם רואה אדם, ואחר כך שואלים אותו האם ראיתו, יאמר 'כן'.
ואם נביט לחוש, הרי אינו מדבר. ואם הייתה התשובה לדיבור הרי לא ראה מאומה. הנה זו
ראיה שיש כאן מדע, שרת
92
אותו חוש הראות, וביטא אותו הדיבור.
ובאומרם שאין מדע אלא מה שהשיג אותו החוש, הרי הם מזניחים את היסוד הזה. והוא,
שאם הם לא היו מקיימים שום דבר כי אם בחוש, כך אין להם לבטל שום דבר אלא
בחוש, ומי ייתן אפוא ואדע באיזה חוש ביטלו כל מדע זולת המוחש - האם בראות, או בשמע,
או בזולת אלה.
ובמוצאנו אותם פוחדים מדברים המפחידים, כגון הבית הרעוע, פן ייפול עליהם, ומייחלים
לדברים המקווים כגון התבואה והבנים, ממה שמוכיח כי על ידי הידיעה הם מודרכים, ולא
בחוש לבדו, כי לא ישיג החוש התקווה והפחד.
ובמה שאנו רואים אותם מתרפאים בזמן המחלה, ובפרט ברפואות הנגעלות שהם מרגישים
את צערם, והם בדעה שהם פועלים בטבעם, משמע שאינם סומכים על החוש אלא על המדע.
וכאשר אנו שואלים אותם על השלג שאנו רואים אותו יורד מן האוויר, אם הוא חלק מן
האוויר, אז יתברר מצבם, כי אם יעשוהו חלק מן האוויר, הרי יסכלו בכך
93
, ואם יעשוהו חלק
מן המים, ופעולת האוויר בו היא רק הקפאתו, הרי הודו במדע ועזבו את המוחש. וכל שכן אם
יודו שהיה אדים לפני היותו מים, וזו הייתה סבת עלייתו מן הארץ, ושיש לסיבה זו סיבה
אחרת
94
, הרי בהחלט שהם הודו בדברים שמעבר למוחש.
ואנחנו לא נסלק שבטנו מעליהם עד אשר נעבירם מן ההישענות על המוחש אל ההישענות
על מה שכנגדו
95
; ואם היה שם שלישי, הרי אל מה שכנגד נגדו; ואם היה שם רביעי, הרי אל
מה שכנגד נגד נגדו לעולם, עד אשר תשלם הידיעה ונוכיח להם בכך על חידוש העולם.
הנה שמונה אופנים אלה מחייבים אותם עם השנים עשר הראשונים, כלומר ארבע ראיות
החידוש, וארבע ראיות המחדש, וארבע ראיות היות יש מן האין, סך הכול עשרים.
ואלה מהם אשר צירף את ההיולי אל שיטתו מחייבו מה שהשבנו עליו
96
ואלה מהם שצירף את הטבעים אל שיטתו מחייבו מה שאמרנו עליו
97
וכבר צירפו הכתובים ידיעת השכל אל המוחש הטבעי באומרם:
הלא אזן מלין תבחן וחיך אכל יטעם לו בישישים חכמה וארך ימים תבונה
98
והשיטה האחת עשרה שיטת העיקשים
99
אלה עושים את כל המציאות קדומה מחודשת ביחד, כי אמתות כל דבר אצלם אינה אלא כפי
שהאדם קובע בדעתו. והם יותר סכלים מכל מי שקדם זכרו.
וראשית מה שאני מבאר בו את סכלותם, שאין הדברים נעשים כפי שאנו קובעים אותם
בדעתנו, אלא קביעת הדעה היא אשר נעשית בגלל הדברים כדי להשיגם כפי אמיתותם
1
והסכלים האלה הפכו את העניין, ועשו כל דבר הולך אחרי הדעה.
וכבר הקדמנו בהקדמת ספר זה דברים קצרים בעניין זה
2
, והשארתי דברים אחרים אומר
אותם כאן.
והוא, שאלה מדמים שכל הדברים אין להם אמתות שהם מתנהלים על פיה. ולדעתם שאם
נחלקו שנים בדבר
3
מסוים, וקבעו האחד בלבו באמתות מסוימות, וקבעו השני באמתות
אחרות, הכרחי שתהיינה לאותו הדבר שתי אמיתויות יחד, ודבריהם אלה מובילים אל מושגי
שווא רבים, אזכיר מהם שבעה סוגים. ואומר:
כשם שקביעת שתי דעות מחייבות אצלם שיהו לדבר שתי אמיתויות, כך מחייב אותם שעשר
דעות מחייבות שיהו לדבר עשר אמיתויות. וכן חייבים לומר שאותו הדבר אשר יש לו עשר
אמיתויות מחמת עשרה בעלי דעות, שכל זמן שנראה לאדם אחר באותו הדבר דעה אחת עשרה
תתוסף אחת באמיתויותיו, וכל זמן שתבטל לאדם אחת מעשר הדעות תבטל על ידי כך אחת
מאמיתויותיו, ושאי אפשר להחליט על דבר מסוים כמה אמיתויות יש לו, מפני שלא נפגשו עם
כל בני אדם כדי שידעו כמה יש לאותו הדבר אצלם מסוגי הדעות.
כן מחייב אותם לומר שאם יהיו בני אדם טרודים מלעסוק בדבר מסוים ולא קבעו בו דעה
כלל, שיבטל אותו הדבר ולא תהא לו אמתות כלל.
וכשם שמחייב כי שתי דעות שנקבעו על ידי הוכחות נותנות
4
לדבר אחד שתי אמיתויות, כך
מחייב כי שתי דעות שהאחת על פי ראיה ואחת שרירותית, כלומר שהזיד בה לשקר, שיביאהו
לדבר מסוים שתי אמיתויות, ויהיה שקר של מי ששיקר על פלוני החי, ודימה
5
שהוא מת,
מביא
4
לו אמתות המוות, כמו שהביאו לו דברי מי שאמר עליו האמת את החיות.
וכשם שמחייב זה בשתי אמירות שהאחת אמת והשנית שקר, כך מחייבות שתי אמירות שכולן
שקר. אם כן יהיה הגוון האדום, אם ראוהו שני בני אדם, וקבע אחד מהם שהוא לבן, וקבע
השני שהוא שחור - יהיה אותו הגוון לבן שחור יחד, ותבטל אמיתותו שהוא האודם.
חוץ ממה
6
שמחייב אותם ממה שקבענו מאמתות הדברים בהקדמת הספר, ומן הראיות
שאמרנו בחידוש
7
ואמר הכתוב במי חשב שהדבר ילך אחר קביעתו וישתנה לפי דמיונו:
טרף נפשו באפו הלמענך תעזב ארץ ויעתק צור ממקומו
8
והשיטה השתים עשרה שיטת החידלון.
האנשים הללו דימו כי הנכון הוא שיחדל האדם, ואל יקבע שום דעה. לפי שהם אמרו כי בעיון
מרובות השגיאות, ואנחנו רואים אותו כברק הנוצץ שאינו נתפס ולא ניתן להשגה, ולכן הראוי
שנחדל מכל דעה.
והם יותר סכלים מן העיקשים, כי ההם צירפו אל האמת המציאותית גם דברי שווא, ואלה
חדלו מן האמת והשקר גם יחד.
וראיתי לבאר מה שיש עליהם בכך כדי להחזירם בו אל האמת, כי הם ראויים לשוחח עימהם
בדברי עיון, לפי שלא שקעו בסכלות שנתייאש מהם כמו הכת שאחריהם.
ואומר: אם לדעתם אמיתת כל דבר היא לחדול ממנו, הרי ראוי שיחדלו מן החידלון ולא
יחליטו עליו שהוא האמת! ולא דנתי אותם בכך, עד שדנתי כך את עצמי, כי כאשר אני קובע
שהמדע אמת, קבעתי כן מפני שבו ידעתי שהוא אמת.
ואומר עוד, כי בהתווכחם עם בעלי העיון לחייב אותם בחידלון, יוצאים הם ממסגרת
טענתם ונכנסים לאימות המדעים, ואלמלי כן לא היו נאבקים לקיום החידלון.
ואומר עוד כי הזדקקותם כמונו לשכלם בעת הצורך להנהגה,
9
כדרך שהם נזקקים
לעיניהם בעת שצריכים לראות, ואל השמע בעת שהם צריכים לשמוע, מבטל חידלונם ומאמת
את המדעים כמו החושש.
ואומר עוד כי מה שהם זוכרים את בעל המלאכה האומן והרופא הבקי והמהנדס המומחה
ממה שמוכיח שאינם צודקים עניין החידלון. כי אילו היה הדבר כך, היו שומרים כל אשר
ימצאו.
ואומר עוד כי מה שהם זוכרים פעולות שאירעו להם ומאורעות שבאו עליהם, כל שכן אם
מחליטים על פי כך בהווה
10
, ממה שמבטל את החידלון ומקיים את האמיתויות.
ואומר עוד כי מה שמשתמשים בהנהגה לכל דבר שיש לו תכלית משתדלים שתהיה תכליתו
טובה לא רעה, יש בכך בטול החידלון וכניעה לאמת.
ואומר עוד כי מה שהם משבחים את המטיבים ומגנים את המריעים, וכן מה שמצדיקים
את הצודקים ומכזיבים את המשקרים, ממה שמבטל את החידלון ומקיים את האמתיות.
הנה אלו שבעה
11
עניינים, עם מה שקדם בהקדמת הספר, מעירים אותם על אימות האמת,
לכן נורה אותם בו על חידוש העולם.
כמו שצותה החכמה ואמרה:
הבינו פתאים ערמה וכסילים הבינו לב
12
והשיטה השלוש עשרה שיטת הכסילים.
והם אנשים אשר עם הכחשתם את המדעים, הכחישו גם את המוחשות, ואמרו שאין אמתות
לשום דבר כלל, לא למודע ולא למוחש.
ואלה יותר סכלים מכל מי שקדם זכרו, לפי שכמו שכאשר אומרים להם אפשר שהדבר קדום
ולא מחודש, או מחודש בלתי קדום, או מחודש וקדום יחד, או לא מחודש ולא קדום, יאמרו:
'כן'.
כך כאשר תאמר לאחד מהם: אפשר שאותו האדם אדם ולא חמור, או חמור ולא אדם, או
חמור אדם ביחד, או לא חמור ולא אדם, יאמרו: 'כן'.
ומי שהביאתו הכסילות, או הוציאתו העיקשות אל המצב הזה, אין מקום לדבר עמו, ולא עניין
להתווכח עמו בדברי עיון, לפי שכל ראיה שתביא לו יכחישנה, ויתגבר
13
נגדה בויכוחי סרק,
ויתאמץ בגוזמאות הבל.
14
ועל כיוצא בהם אומר הכתוב:
בכל תושיה יתגלע
15
ואמר עוד:
באזני כסיל אל תדבר, כי יבוז לשכל מליך
16
ומי שמדבר אתם בדברי עיון, ויאמר להם: במדע אמרתם שאין מדע, והאם בסכלות? הרי הוא
ביגיעת שווא
17
, לפי שאין אצלם לעיון אמיתות.
אבל הדרך לאלה, ירחמך ה', להרעיבם עד שיציק להם הרעב, ולהצמיאם עד שילהט אותם
הצימאון, ולהכותם מכות מכאיבות עד שיבכו ויצעקו. וכאשר ידברו ויודו ברעב ובצמא
ובמכות, הרי בכך הודו במוחש. וכאשר יקבלו האוכל והמשקה והנחת בכך, הודו בראשית דבר
שאחרי המוחש. ולא נחדל מהם להעלותם מדבר אל דבר, עד שנביאם אל המדע השלם, ונורם
בו שהדברים מחודשים. ואם לא יודו בדברים אלה, יש להתייאש לגמרי מלהכשירם, ובהם
אמר הכתוב
אם תכתוש את האויל במכתש בתוך הריפות בעלי לא תסור מעליו אולתו
18
וראוי שאבאר שיש כאן שיטות אחרות זולת שתים עשרה אלה, אלא שאינן יסודיות, אלא
מקצתן תולדות מיסוד אחד, ומקצתן תולדות נלקטו משנים שלשה יסודות, ואין צורך המחייב
להזכירם ולא לסתור אותם, מפני שבמה שהזכרתי שנים עשר יסודות אלה, ובבארי סתירתן,
בטלו בכך תולדותיהן ונכרתו שריגיהן, ונתקיים היסוד הראשון:
שכל הדברים מחודשים, חידשם מן האין, כפי שפירשתי וביארתי.
72
במופתים ואותות שנעשו על ידי הנביאים.
73
כלומר, אם הם מביאים ראיה להנחתם המוטעית מן הכתובים על ידי שהם מפרשים
אותם שלא כהוגן, אבאר מקום טעותם ונקודת תעותם, ואכתוב הפירוש הנכון של אותו
מקרא. וברי"ת "ואם יהיה לו דומה מן הכתוב אבארהו" ואינו נכון.
74
כלומר שהם מודים שהגופים אמנם נבראים, אלא שהיה לבורא משהו רוחני ששמש לו
יסוד. וברי"ת "שבורא הדברים יש לו גשמים רוחניים" ושיבוש הוא, כי אם גשמים אינם
רוחניים, ואם רוחניים אינם גשמים. וגרם לרש"ה להידחק בחינם.
75
לראשית מעשה בראשית.
76
רי"ת הוסיף כאן משלו הפלגה שאינה במקור, אם כי אינה מזיקה.
77
אות אקס X .
78
האות ע. אם תוציא את הבסיס שלה תהיה דומה לאות X היוונית.
79
פרי האצטרובל שהוא כדמות ביצה שראשה אחד כד ואחד חד. בערבית "צנובר" picea
ותירגמתי 'אצטרובלין' בעקבות הרמב"ם בפירושו למסכת עבודה זרה פ"א מ"ה, ראה
שם מהדורתי. וכך תרגם רי"ת. ויתכן שהיתי צריך לתרגם "תרזה", שכך תרגם רבנו בישעיה excelsa
מד יד: תרזה-צנובר.
80
"דאירה" טבעת, כדור, והכוונה על יסוד האש שהוא לדעת הקדמונים מעבר לטבעת
האוויר. וראה גם רמב"ם במו"נ ח"ב פרק ל. וברי"ת "עגלת" וצ"ל "עגולת".
81
בת שמונה צלעות כארבעה קרשים ממוסמרים באמצע באופן אלכסוני.
82
בת שתים עשרה צלעות.
83
בת עשרים צלעות.
84
יותר נכון לתרגם "דעה".
85
כלומר דבר שאין השכל מחייבו.
86
החום והקור הלחות והיבשות, הנקראים להלן בפי רבנו ארבעת הטבעים.
87
כלומר ריחוקו מן השכל, שאינו מתקבל על דעתם.
88
החתוכים השונים והסמורים המכופלים באופנים שונים.
89
משלי ח כב.
90
וכן תרגם רבנו שם "אכ'תרעני אול כ'לקה" בראני, יצרני, המציאני ראשית ברואיו.
ובפירושו שם פירש כל אותה הפרשה על החכמה וכמו שכתב לקמן. וזה תרגום לשונו שם: כיון
שהעידו השכלים ובארו הכתובים כי היוצר יתרומם ויתהדר ברא מה שברא בחכמה, כלומר
מתוקן ומשוכלל, נתאמת בכך מה שאמר הנביא על החכמה שהיא קדמה לכל הברואים
מבחינה חיובית, כי הכל לא נברא אלא בגללה והיא הייתה עם הזמן בחידושה ברגע הראשון
ממנו, לפי שהזמן עצמו בה נברא כלומר משוכלל. והרי עצם החכמה אף על פי שאינה עומדת
בעצמה הרי לא תחדל מציאותה בכל נברא שברא ה', ותאר כאן כל מעשה בראשית, אמר על
מה שנעשה ביום הראשון בהכינו שמים, מקדמי ארץ. ועל יהי רקיע בחקו חוג על פני תהום.
ועל יקוו המים בשומו לים חקו. ועל יהי מאורות באמצו שחקים ממעל וכו'. ועל ישרצו המים
ועל תוצא הארץ עד לא עשה. ובאה החכמה ברוממות באמרה ואהיה אצלו אמון וכו', כי בה
מחדש כל מה שמחדש, ועליה בורא ומוציא וממציא. והיא בלי ספק על דרך המשל תשמח יום
יום, לפי שכל דבר שנברא בכל יום הרי היא עמו מתחדשת ושמחה בכל עת וחלק של הזמן
המתחדשים, לפי שהיא בעצמות כל בריאה וכל חלק של הזמן. ואחר כך בארה את המשל
ואמרה כוונתי בשמחתי לא אני כשלעצמי, כי איני גוף, אלא הדבר מוסב על סביבתי ורעי כמו
שאמרה משחקת וכו', ומה שאמרתי שאני שעשועים לא עצמותי כיון שאינני עצם, אלא נוחלי
ורוכשי, עליהם אמרתי 'ושעשעי את בני אדם'. וכל הדברים הללו רוממות והפלגה בכבוד
החכמים כי מעשיהם מעשה ההוויה.
91
בראשית יד יט. אך שם תרגם קונה "מאלך" שהם קנינה שלו, שהוא הבעלים עליהם.
וראה פירושי רס"ג לתורה מהדורתי שם, וכדברי רבנו כאן כתב הרמב"ם במו"נ ח"ב פרק ל.
92
תהלים קד כד. ושם תרגם כמו בבראשית "ואלארץ' באסרה מלכך" והארץ במלואה
שלך היא. וראה פירושו שם מהדורתי.
93
"לם תזל" לא חדלה הוייתם. וברי"ת הושמט.
94
איוב מ יט. ושם תרגם "הו אול מא כ'לק אללה מן אלבהאים" הוא ראשית מה שברא ה'
מן הבהמות. וכתב שם בפירושו: הוא ראשית דרכי אל, כלומר בריאת ה', לא דרכו, וכך ה' קנני
ראשית דרכו-ראשית ברואיו.
95
החכמה.
96
כיון שגם אנו הוים ממנו לפי דעתם.
97
איוב כח יב.
98
ובדוחק אפשר לתרגם חפץ כלי.
99
גלה אותה לכל, כלומר גלה את החכמה לכל בעשותו כל הבריאה בשיא התקינות והשכלול,
נתגלת בפעל וכפי שכתב לעיל.
1
ברי"ת "הרוחניים וארבעה" וטעות הוא, וגרם להרש"ה לשבש בחנם.
2
לפי שאינם מניחים מציאות הרוחניות.
3
כלומר הנבראים.
4
הקב"ה, וברי"ת "האדם" ושבוש הוא.
5
"אלם" צער, וברית "שנוי" ושבוש הוא, כמפורט לקמן.
6
כלומר אותו החלק שנתגשם נעשה בלתי חכם אחר שהיה חכם לפני התגשמותו.
7
"ויאלם" כלומר וישיגהו צער, וברי"ת "ויאנש" ולעיל תרגם "שינוי" ושניהם שיבוש.
8
"ויתעב" אפשר היה לתרגם וילאה, כלומר תשיגהו לאות. ולפי ב, יסתכן, תבואהו סכנה.
9
לפי שהנברא מביא את עצמו לכל המאורעות הקשים הללו כדי להשיג תועליות שהוא זקוק
להם, והרי אין הבורא זקוק למאומה כי הוא הכל.
10
ברי"ת הושמט קטע זה מחמת טעות בין תיבות דומות.
11
לאותו החלק שנתגשם.
12
כי אם אותו החלק שנגזר עליו להתגשם עשה עברה שעליה נענש, הרי לא היה אלהות, כי
האלהות מתוארת בצדיק וזה הרי עשה עברה. ואם לא חב במאומה, הרי החלק אשר גזר עליו
להתגשם עשה לו עול, ונמצא שאין אותו החלק אלהות. וכל עצם הדברים בתשובה זו מעובים
מאוד, ונאמרו רק כעין 'וסתום פי שטן כשיטתו וכשטותו'.
13
אותו המקצת שנכנע ונתפעל ונתגשם.
14
כי גם בבני אדם מי שאומרים לו ועושה ואינו יודע בכך סיבה וטעם לא לעצם הדבר ולא
כדי להשיג שכר ולא להינצל מעונש אינו אלא רע.
15
"עדואן" עשיית רעה בזדון וברשע. וברי"ת "כזב ושקר" ואינו נכון.
16
בלעדי הנבראים ומשום כך נאלץ לגשם חלק ממנו.
17
כל חלקי האלהות יסבלו את ההתפעלות בתורנות.
18
"וינצאג" יתהווה, יצטייר, יצא אל המציאות.
19
משל זהה הובא ברמב"ם מו"נ ח"א סוף פרק עו. "כאלמסתפר מן אלרמצ'א אלי אלנאר"
כבורח מן הרמץ אל האש. זהות המלים מעוררת לחשוב כי שגירותו של ספר זה בפי הרמב"ם
גרמה לכך בלי משים.
20
"מן ענד אלבארי" כן הוא בכל כ"י, ושמא צ"ל "מן אלבארי" ולתרגם "מן הבורא".
21
ברי"ת, הושמט כאן כל הקטע הזה מחמת טעות בין תיבות דומות.
22
העקרון שהטוב בא ממקור שכולו טוב והרע ממקור שכולו רע.
23
"פאדרת עליהם לולב אלנט'ר" אפשר היה לתרגם "אופן העיון" שכך תרגם רבנו במשלי כ
כו וישב עליהם אופן "ואדאר עליהם אללולב" וכתב שם רבנו בפירושו: והשבת האופן על שני
פנים, לפי הפשט שירמסם כמו שנאמר 'והדוך רשעים תחתם', ולפי העניין יסב עליהם את
אופנם הם עד שיביא עליהם את אשר נתכוונו להביא על הצדיקים.
24
"קרר" נח ושכך מהמית יצרו הרע וגעשו, ורי"ת תרגם "וכאשר יביאוהו להודות". וגם
תרגום זה אפשרי.
25
והרי אין בכל חלק אלא פועל אחד.
26
שאחד עושה שתי פעולות.
27
ששנים עושים פעולה אחת.
28
"מגיץ'" דבר מכאיב מדאיב ומצער וברי"ת "גומץ".
29
הטוב והרע.
30
כלומר היה להם להחליט שהוא מוגבל גם מיתר חמשת הצדדים הבלתי נודעים מתוך
הקש והשואה לצד הששי הנודע שהנגדי שלו מגבילו לפי דעתם, ורי"ת שינה כל משפט זה
והקשה הבנתו.
31
לפי ב, שהדבר.
32
"ג'והרה" מהותו, הכונתו העצמית. כלומר טוב הטוב ורעות הרע. וברי"ת הושמט קטע
ושיבש השאר.
33
רי"ת הוסיף משלו כאן "וזה תאר עצל פתי".
34
"ויגשאה" תרגום מלולי "וישגלהו" והכוונה מתענג בו בכל אפשרויות העונג.
35
כהיקש הבלתי ידוע על הידוע, ולומדים את הבלתי מוחש מן המוחש.
36
אם יטענו שכך מסורת בידם.
37
יתכן שהיה נכון לתרגם שלוש קושיות, או פרכות.
38
יותר נכון לתרגם: וכחו, ויכלתו.
39
כי גם האור והחושך לדעתם הם שני יסודות נגדיים, טוב ורע.
40
"אצלא" וברי"ת הושמט.
41
וראה גם רמב"ם בפירושו למשנה פסחים פ"א מ"א.
42
"יקרעה" הקשה ודפיקה. וברי"ת "יקרעהו" ואינו נכון.
43
כוח הראייה שבעין.
44
"אלצ'לאם" וברי"ת "הצל" וטעות הוא.
45
ישעיה מה ז.
46
השוה דברי הסבר של הרמב"ם לפסוק זה במו"נ ח"ג פרק י.
47
מאמיני שני בוראים.
48
הטוענים שאין לטוב ולרע גבולות מחמש רוחות. וברי"ת שובש קטע זה.
49
איוב כו י.
50
"טבאיע" ורי"ת תרגם "יסודות" ואינו נכון. כי ה"יסודות" "אסטקסאת" ממונחי ארסטו,
אשר ה"מעתזלה" שרבנו נמשך אחריהם בדרך כלל מניחים "טבעים" כי היסוד לשיטתם הוא
החלקיק.
51
כלומר שהם קדומים בלתי נבראים.
52
"לעינהא אן אג'תמעת" נראה כי תיבת "אן" מיותרת, אלא אם נדחק לקרוא את האלף
פתוח נקוד "מד" ואז נצטרך לתרגם בזמן חבורם.
53
נראה לי כי יותר נכון לתרגם "או לגורם אחר" והכוונה מחמת גורם אחר, והוא הבורא,
וכדלקמן.
54
כי מציאות ישותם מחייבת זאת.
55
ברי"ת "ואלה השתים עשרה" ושבוש הוא.
56
"דאירה" עגול, כדור.
57
בראשית א א. וראה גם רמב"ם במורה נבוכים חלק ב פרק ל.
58
עמוס ד יג.
59
תהלים צה ה.
60
שם קמח ה. ושם תרגם כי הוא צוה ויבראם.
61
על המונח היולי ראה לעיל בתחילת המאמר הע'
15
62
כלומר כל המציאות וכל הבריאה בכללותה.
63
הטבעים וההיולי שהם עצמים בלתי חיים. ורי"ת תרגם "הדומם" ואינו נכון כי גם דומם
אינם.
64
ואין לאלה רצון.
65
ישעיה י טו.
66
היא שיטת אריסטו במקצתה, ראה מו"נ בחתימת הקדמת החלק השני.
67
האוויר.
68
ברי"ת "מתנועת השמש" וטעות הוא.
69
אפשר גם לתרגם "שוקעת" וכך תרגם רי"ת.
70
המצאה דמיונית של מי שהוא ולא מציאות אמת. ורי"ת לא תרגם נכון.
71
בתחילת מאמר זה.
72
כי בין כך ובין כך הרי מקצתו עדיף ממקצתו. וזוהי טענת ה"מתכלמין" נגד ארסטו.
ומשתמש כאן רבנו במונח "יסוד" כהנחות ארסטו שנגדו מדובר כאן. לא כשטת ה"מעתזלין".
73
ראה לעיל בהקדמה פרק ה ד"ה וכיון שכבר.
74
ברי"ת שובש תרגום קטע זה.
75
שהתנועה היומית נעה שס"ה פעמים בזמן שהשמש במסלולה נעה ושמא נתכוון לתנועת
הירח השנתית בקירוב. פעם אחת. וכפי שיבאר רבנו לקמן. וברי"ת שנ"ה.
76
ברי"ת "באלף שנה" וטעות הוא.
77
ירמיה יד כב.
78
ישעיה מה יב.
79
זוהי שיטת אפיקורוס וסיעתו. וגם הרמב"ם במורה הנבוכים חלק ב סוף פרק יג הזכיר
שיטה
12
, ראה שם מהדורתי, וראה שם גם תחילת פרק לב. אך בהלכות תשובה פ"ג הל' ז-ח
הגדיר האומר שאין אלוה בכלל "מינים" והכופר בנבואה בכלל "אפיקורוס" עיין שם היטב.
80
"לא מכ'תאר ולא מואת" תרגום מלולי "לא בעל רצון ולא מת" והכוונה נעדר רצון
ומחשבה.
81
כלומר כל הבריאה.
82
אפשר לתרגם איתנות.
83
לקמן בסוף מאמר זה ד"ה "או שמא יחשוב על המקום". ובמאמר השני פרק יא ד"ה
"ואומר על המקום" באר רבנו את המושג "מקום".
84
כלומר ההתנצלות שיש למצוא להם וללמד זכות עליהם היא בורותם.
85
שנעשו לנו על ידי הנביאים.
86
שיטת אפלטון וסיעותיו למיניהם, כי שיטות שונות התפתחו בין תלמידיו ביחס לכמה
פרטים, וברי"ת "דעת מורכב מצלעות, רבות".
87
שאין דבר נקבע אצלם שהוא אמת אלא אם הושג בחוש כל שהוא.
88
הכוונה ודאי לארסטו אשר נתפרסם ונודע כעמקן וכמקיף בשטתו כל שאלה פילוסופית
מכל עבריה, עד שנדמה לרבים שאין להשיב על דעותיו. ואם כי כבר דחה רבנו הנחתו ביסוד
החמישי ובארבעת היסודות בא כאן לדחות דבריו על הקדמות באופן כללי. ובעלי ההיולי
שמזכיר רבנו כאן הכוונה לאפלטון.
89
"באלמעלום" דבר שהושכל במדע, אף שלא על ידי החושים באופן ישיר. ואפשר לתרגם
"בידוע".
90
"תעדי" זדון, סטייה מדעת, פתוח תיאוריות כדי לקבוע דעות קבועות מראש.
91
ברי"ת "אחר שישמעוהו ויראוהו" ואינו נכון.
92
"כ'דמתה" וברי"ת "צפנהו" ואינו אמת.
93
כלומר יאמרו דברי סכלות ואולת.
94
כלומר החום המאדה את הלחות שלא הייתה מים בעין, וברי"ת שובשו כל המשפטים
הללו.
95
אפשר לתרגם "מה שאחריו" או "מה שמעבר לו" וברי"ת "במה שסמוך לו".
96
לעיל בשיטה השביעית.
97
לעיל בשיטה הששית.
98
איוב יב יא-יב.
99
תרגום מלולי "בעלי העקשות" או "בעלי העקשנות".
1
כלומר הדעה נקבעת כפי תוצאות העיון והחקירה שכך היא המציאות, ולא שהמציאות ספח
לשרירות הלב ולרצון כדברי העקשים.
2
לעיל בהקדמה פרק ד ד"ה ובהקשר לעניין זה.
3
ברי"ת הושמט כאן קטע בגלל טעות בין תיבות דומות.
4
אפשר לתרגם "מקנות".
5
"וזעם" חשב וקבע בשקר.
6
אפשר לתרגם "מלבד מה".
7
עניין חידוש העולם.
8
איוב יח ד וכיוצא בזה פירש שם רבנו, בלדד אומר לאיוב האם בגלל דעותיך שנעשה לך עול
ביסוריך נשנה את האמת שה' אל אמונה ואין עול ונחשוב ההפך?
9
הנהגת הפרט, המשפחה, החברה, השכונה, העיר, והמדינה.
10
לומדים מן העבר על ההווה, שכשם שבעבר הזיק להם דבר פלוני, או לא הועילה להם
הנהגה פלונית, לומדים לקח מכך להווה ולעתיד ומשנים אותה או חדלים ממנה.
11
ברי"ת "ארבעה" וטעות הוא.
12
משלי ח ה. וכאן מפרש רבנו "הבינו" צווי לחכמים ללמד לפתאים ערמה. ובתרגומי פירש
את הראשונה צווי לפתאים עצמם שיבינו, והשניה שיתנו ללבם להבין, שלא יקפיאו כדעת
בעלי החידלון.
13
לפי ב, ויתגונן.
14
"מבאהתה" גיזומים ומלים גדולות, מעין גבוהה גבוהה, כדרך שנוהגים בכל דור העקומים
למיניהם. וראה גם רמב"ם במו"נ ח"א סוף פנ"א וח"ב פט"ו.
15
משלי יח א. ושם כתב רבנו בפירושו: הודיעו מצב החולקים הפורשים מן האומה שהם
מעדיפים את רצונם, ואם תביא נגדם כל הוכחה וראיה יתנגדו לך ויתוכחו נגדך.
16
משלי כג ט, וכתב שם רבנו בפירושו: לא מנע מלדבר לגמרי בפני הכסיל, אלא אמר ראוי
שיהו לך דרגות של דיבור, העמק עם המבינים עד כדי שיבינו, ודברים שטחיים עם הסכלים
כפי השגת בינתם, כי כשם שאם תדבר דברים פשוטים לפני החכמים יזלזלו בך, כך אם תדבר
עם מי שאינו חכם בדברים עמוקים לא יבין אותם.
17
כלומר המתווכח עימהם, המנסה להחדיר להם דברי תבונה. וברי"ת "או יהיו במבוכה"
ואינו נכון.
18
משלי כז כב. וכיוצא בזה כתב שם, אלא שהוסיף: "ויש לחדול מלהתוכח עמהם אבל יש
ליסרם כדי שילמדו אחרים מכך", בבחינת לץ תכה ופתי יערים.
<h2>מאמר ראשון - פרק ד</h2>
ואחר שכבר סיימתי ביאור שיטות אלה, וראיות שהביאה כל כת לשיטתה, והוכחות שיש
נגדם, אסמיך לדברים הללו דברים אשר אפשר שמקצת בני אדם ישאלו עליהן עניין זה.
ואומר: יש בזה ששואלים, אם היו כל הדברים מחודשים, היאך אמר החכם:
"דור הולך ודור בא והארץ לעולם עומדת"
19
ואבאר ואומר, שלא נתכוון החכם בזה עמידת
20
הארץ, ושאין סוף לימיה, אלא עשה דבר זה
ראיה שהיא מחודשת, והוא במה שאנו רואים שאין החידושים חדלים ממנה, אלא דור הולך
ודור בא, אדם וחי וצומח, וכך היא עומדת עד סוף עולמה
21
. הנה נתברר לנו בזה שהיא
מחודשת, לפי שכל שאינו פוסק מן החידושים מחודש הוא, מפני שהוא כלול מאלו.
או שמא מתבונן יתבונן ויאמר, היאך יהיה יש מן האין?
נאמר, אילו היו הנבראים מגיעים לעמוד על דבר זה, היאך הוא לא היו שכלינו מייחדים אותו
לבורא שהוא הקדמון
22
, כי אז היינו כולנו משיגים כמותו, אבל חייב השכל לייחד את הבורא
בפעולה זו,
23
כיון שאין שום דרך לנברא לעמוד עליו היאך הוא.
וכל מי שילחץ עלינו להראות לו איכות זו, הרי הוא לוחץ עלינו שנעשה את עצמנו ואותו
בוראים, אלא שאנו משקיפים על כך בשכלנו מבלי לתארה או לציירה.
או שמא יחשוב על מקום הארץ ויאמר, אי זה דבר היה במקומה זה?
ולא בא בדבריו אלה אלא מתוך אי ידיעתו הגדרת המקום
24
, ומפני שחשב כי עניין המקום
הוא מה שהוא מונח תחת הדברים, ולפיכך מחפשת דעתו מונח למונח
25
, ויראה את זה ללא
סוף ולכן הוא נבוך.
לפיכך ראוי שאבאר שאין אמיתות המקום כפי שחשב, שאינו אלא מפגש שני גופים הנוגעים
זה בזה, שטח נגיעתם יקרא מקום, ואף יהיה כל אחד מהם מקום לחברו. והנה הארץ עתה
בהקיפה מקצתה מקום למקצתה, וכאשר לא הייתה ארץ ולא גופים, אין לדבר על מקום בשום
אופן.
ושמא יחשוב גם על הזמן ויאמר: ולפני שיתחדשו גופים הללו היאך היה אותו הזמן ריק
מכל מצוי?
וגם זה לא יאמר אתו אלא מי שאינו יודע הגדרת הזמן, וחושב שהוא דבר מחוץ לגלגל,
ושהעולם כולו בתוכו, ואין אמיתות הזמן כך, אלא אמיתותו קיום הנמצאים הללו מצב אחרי
מצב מן הגלגל וכל מה שלמטה ממנו, וכאשר לא היו כל הנמצאים הללו, הרי אין לומר זמן
בשום אופן
26
ועוד שמא ימעטו בעיניו הגופים הללו ויאמר, האם זוהי כל היכולת וכל החכמה?
נאמר: ברא מהם מה שידע שאנו נשיג ידיעתו ונזכרהו, ויספיק לנו להיווכח בו על אלהותו.
ואם יאמר האם הניח דבר שלא בראו?
נאמר: האם אינו בורא כל דבר?
ושמא יאמר, היאך יתקבל על הדעת שאין ימי העולם אלא ארבעת אלפים ושש מאות
ותשעים ושלוש שנים
27
נאמר: כאשר אנו קובעים בדעתנו שהעולם נברא, הכרחי שתהא לו ראשית. הלא תראה אילו
היינו אנחנו הנבראים בתחילת המאה השניה מאז הבריאה, האם היינו מתפלאים ומכחישים
את הדבר? כל שכן שלא נכחישהו כעבור כל הזמן הזה.
ושמא יאמר בלבו כיון שאצלנו
28
כי מי שלא עשה הדבר הרי הוא פועל באי עשייתו זו,
והרי לא חדל הבורא שלא לעשות הדברים עד אשר בראם. הואיל ואי עשייתו זו תקרא פעולה
הרי לא חדל מלפעול במשך כל הזמן.
נאמר: לא נעשה אי עשיית האדם פעולה אלא מפני שאינו עושה כי אם המקרים, שכאשר
אינו מתרצה הרי הוא כועס, ואם אינו מתעב הרי הוא אוהב. אבל הבורא הרי פעולתו חידוש
הגופים, והגופים אין להם דבר נגדי, כדי שאם לא עשאם יהיה עושה שכנגדם, אלא אם חדל
מלהמציאן לא נמצא דבר זולתן.
ושמא יחשוב לאיזו סיבה ברא הבורא כל הנמצאים הללו?
הנה יש בזה שלוש תשובות,
האחת - שנאמר בראם ללא סבה, ואף על פי כן לא יהא זה לבטלה, כי האדם יהיה עושה
לבטלה אם עשה דבר ללא סיבה מפני שאינו יודע תועלתו, וזה אינו שייך בבורא.
והשנית - רצה בכך לגלות את החכמה ולהראותה, וכעניין שנאמר להודיע לבני אדם
גבורותיו
29
והשלישית רצה בכך להועיל לנבראים במה שיצווה אותם ריהיו נשמעים לו, וכמו שאמר:
אני ה' אלהיך מלמדך להועיל מדריכך בדרך תלך
30
ואם יאמר: ומדוע לא בראם לפני הזמן הזה?
אמרנו: לא היה זמן כדי שישאל עליו. ועוד: כך הוא דרך הבחירי, שיפעל מתי שירצה.
נשלם המאמר הראשון
19
קהלת א ד, וראה חמש מגלות מהדורתי עמ' קעב והלאה, וראה מה שכתב הרמב"ם נגד
שיטת רבנו במו"נ ח"ב פרק כח ופרק כט.
20
ר"ל קיום.
21
וכך תרגם שם רבנו "מדת עאלמהא". והוזקק לכך מחמת הכלל "כל כאין פאסד" כל הוה
נפסד. ואם נניח שפירוש לעולם כפשוטו, יהיה אם כן שלמה מאמין קדמות העולם. והרמב"ם
במו"נ ח"ב פרק כח האריך לסתור פירוש זה של רבנו מכמה טעמים, מהן שהכלל הזה אינו
כלל, ועוד אף לפי הכלל הזה הרי לעולם עדיין אינו לעולם ועד, וסבור שלא היה צריך להטות
מלת "לעולם" אף לפי הנחתו, כל שכן מעצם ההנחה אינה נכוונה, ע"ש מהדורתי. וראה עוד
שם ח"ב פרק יד הדרך השלישי.
22
"אלאזלי" הראשון אשר אין ראשית לראשיתו. ואין במה שידוע לי בעברית מונח התואם
את מושג המנוח הערבי, ולפיכך תרגמתי "קדמון" אף שאינה מדוייקת.
23
בריאת יש מן האין.
24
להגדרת 'מקום' ראה גם לעיל בשיטה התשיעית, ולקמן במאמר השני פרק יא ד"ה 'ואמר
על המקום'.
25
כלומר מקום שיונח עליו המקום הזה. ויתכן שהיה נכון לתרגם "מקום למקום" וכך הוא
ברי"ת.
26
וכיוצא בזה כתב בפירושו לבראשית הובא על ידי מבשר הבבלי בהשגותיו וז"ל: וטענו
הכופרים בריאת העולם ואמרו, מדוע לא ברא אותו ה' לפני הזמן הזה שבראו בו, מפני שהם
חושבים כי שאלה זו אפשרית, ולכן באו לנתחה ואמרו שמא נתעכב מחמת משהו שעצר בעדו,
והם אינם יודעים כי עצם השאלה הבל, מפני שאנו אומרים שהוא ברא את הזמן אשר כל
"לפני" וכל "אחרי" כלולים בו, וכאשר הם דורשים מאתנו על מה שהיה לפני אותו הזמן הרי
הם מבקשים אחד משני דברים, או שהא הזמן לא זמן, או שיהא מה שאינו זמן זמן.
27
ברור אפוא כי רבנו כתב ספרו זה בשנת דתרצ"ג, ואם נכון הדבר שנולד בשנת דתרמ"ב,
הרי כתב ספר זה כשהיה בן חמישים ואחת שנים, דבר המתקבל על הדעת, ולפי כ"י ב, "שש
מאות וחמישים ושלוש" נמצא אם כן שספר זה נכתב כשהיה רבנו בגיל אחת עשרה שנה, וברור
שאין תאריך זה נכון.
28
אצל בני אדם.
29
תהלים קמה יב, וכן תרגם שם "אלכ'אלק ליעלם בני אדם" הבורא כדי להודיע לבני אדם
גבורותיו. ושם בהערותי לא שמתי לב לדברי רבנו כאן, והעירותי שאיני יודע למה הוסיף תיבת
"הבורא" ראה שם עמ' רפג.
30
ישעיה מח יז. וראה רמב"ם במו"נ ח"ג פרק יג שמקשה על הנחה
12
סובר כי השאלה
נשארת ומה התכלית בהיותו סר למשמעת ה', והרי אין ה' מוסיף שלמות אם יעבדהו כל נברא
ולא ישיגהו חסרון אם לא יהיה שום דבר במציאות. ע"ש מהדורתי.
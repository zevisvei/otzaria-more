<h1>חלק שלישי</h1>

<h2>הקדמה</h2>
כבר ביארנו כמה פעמים , כי עיקר המטרה הייתה במאמר זה ביאור מה שאפשר לבאר ממעשה בראשית ומעשה מרכבה ולפי מי שנתחבר לו מאמר זה.
וכבר ביארנו כי הדברים הללו מכלל סתרי תורה, וכבר ידעת תוכחתם ז"ל למי שמגלה סתרי תורה . וכבר ביארו ז"ל כי שכר המעלים סתרי תורה אשר הם ידועים וברורים לבעלי העיון - גדול מאוד.
אמרו בסוף פסחים, בעניין אמרו "כי ליושבים לפני ה' יהיה סחרה לאכל לשבעה ולמכסה עתיק" , אמרו: "למכסה דברים שגלן עתיק יומיא, ומאי ניהו סתרי תורה" .
ולכן הבן עד כמה הזהירו על הדבר אם אתה ממי שמבין. וכבר ביארו עומק מעשה מרכבה וזרותם מהבנת ההמון, ונתבאר כי אפילו הדבר אשר יתבאר ממנו למי שחננו ה' להבנתו, הרי הוא מנוע מצד הדין ללמדו ולהסבירו, כי אם בעל פה ליחיד המתואר , וגם לא יאמר לו אלא ראשי פרקים .
וזוהי הסיבה שנפסק מידע זה מן האומה כליל, עד שאין למצוא ממנו מעט ולא הרבה. וראוי הוא לנהוג בו כך, לפי שלא חדל להיות מסור מן הלב אל הלב ולא נכתב כלל בספר.
וכיון שהדבר כך, היאך אמצא לי עצה להעיר על מה שאולי נתגלה ונתבאר לי, ונתברר בלי ספק לדעתי במה שהבנתי ממנו.
אבל להימנע מלכתוב מאומה במה שנתגלה לי, עד שיהא אובדנו באובדי, אשר אי אפשר בלעדיו , נראה לי כי זו אונאה גדולה כלפיך וכלפי כל נבוך, וכאלו היא גזלת דבר מבעליו , או קנאה ביורש על ירושתו, ושתי אלה מידות מגונות.
אבל לומר הדברים בפירוש כבר קדם מה שיש בכך מן האזהרה מצד הדין, נוסף על מה שהדעת מחייבת . נוסף לכך, שמה שנתברר לי ממנו הוא על [רעה] דרך ההשערה והמחשבה, ולא נראה לי בו חזון אלוהי שילמדני שכך היא הכוונה בדבר, ולא קבלתי את דעותי בכך ממורה, אלא הורוני המקראות שבספרי הנבואה ודברי חכמים, עם מה שיש בידי מן ההקדמות העיוניות, שהדבר כך בלי ספק. ואפשר שיהיה הדבר בהפכו ותהיה הכוונה עניין אחר .
וכבר העירתני התבונה הנכונה והעזרה האלוהית בכך למצב שאבאר, והוא שאני אפרש לך מה שאמר יחזקאל הנביא ע"ה פירוש אשר אם ישמעהו כל אדם יחשוב שאני לא אמרתי מאומה נוסף על מה שמורה עליו הכתוב, אלא כאילו אני מתרגם מילים משפה לשפה, או מתמצת עניין שדבריו פשוטים. וכאשר יתבונן בו מי שנתחבר לו מאמר זה, והבין פרקיו אחד אחד בהשגחה שלמה, יתבאר לו כל העניין אשר נתבאר לי ונתברר, עד שלא יעלם לו דבר. וזוהי תכלית היכולת לאחד בין הבאת המועלת לכל אדם, ובין מניעת אמירת הדברים בפירוש בלימוד דבר מן העניין הזה כראוי.
ואחרי הקדמת הקדמה זו תן דעתך לפרקים שיבואו בעניין הזה הנכבד הנעלה הגדול, אשר הוא יתד שהכל תלוי בו ועמוד שהכל נשען עליו . [רעו]
הערות:
הערת המתרגם: ראה בפתיחה לחלק א. ובח"ב פרק ב. ובעוד כמה מקומות.
הערת המתרגם: בתרגום מילולי "רוב" וכך כתב רי"ח.
הערת המתרגם: "ובחסב אלד'י אלפת לה" ומוסב על תלמידו ר' יוסף, והכוונה שהדברים נאמרו בספר זה בקצור וברמזים לפי רמת מי שנתחבר הספר בשבילו. ובר"ש "כפי מה שחובר לו" וכנראה לא דק. ורי"ח שיבש עוד יותר כדרכו.
הערת המתרגם: בפתיחה לחלק א, ובח"א פרק לד. ופרק עב. וח"ב פרק ב. ובכמה מקומות.
הערת המתרגם: "אנכארהם" תוכחת שיש בה אזהרה. ובר"ש ורי"ח "האשימו" ואינו נכון לדעתי.
הערת המתרגם: ראה לעיל ח"א פרק לב ופרק לד.
הערת המתרגם: ישעיה כג יח.
הערת המתרגם: כן היא הנוסחה בכל כ"י ובר"ש. ולפנינו בש"ס "שכיסה".
הערת המתרגם: פסחים קיט א.
הערת המתרגם: "גראבתהא" לדעתי זהו התרגום הנכון, כי הדברים הללו זרים להמון ומדמים שהם בלתי נכונים. וכפי שקדם כמה פעמים. ואפשר לתרגם"פלאיותם". ובר"ש ורי"ח "והיותו רחוק".
הערת המתרגם: "אלקדר" - תרגום מילולי "השיעור", והכוונה הדבר המועט שמסוגל האדם להבין מן הדברים הללו.
הערת המתרגם: הכוונה המתואר בהגיגה פ"ב מ"א חכם ומבין מדעתו. ובר"ש אין הדברים ברורים.
הערת המתרגם: ראה לעיל ח"א פרק לד.
הערת המתרגם: כלומר: שהם נמסרים רק ליחידים ודווקא בעל פה.
הערת המתרגם: נמסרים מאיש לאיש מפה לאוזן. וכעין האימרה הידועה "דברים היוצאים מן הלב נכנסים אל הלב".
הערת המתרגם: "עסאה" ודרך צניעות וענווה נאמרה. ובר"ש הושמטה.
הערת המתרגם: גם מילה זו נאמרה דרך צניעות כלומר: מה שברור לי בלי ספק כפי שאני מדמה. ובר"ש הושמטה.
הערת המתרגם: מי גבר יחיה ולא יראה מות ימלט נפשו מיד שאול סלה. תהלים פט מח.
הערת המתרגם: "גצב אלחק למסתחקה" גזילת זכויות ורכוש של מי שהוא מבעליו. ור"ש לא כיוון נכון לדעתי בהבנת "אלחק" כאן, וכתב "האמת מן הראוי לו".
הערת המתרגם: אף כאן הוסיף הר"ש משלו או "קינאת המוריש ביורש" ואין זה במקור.
הערת המתרגם: ראה לעיל ח"א סוף פרק לא. [רעה)
הערת המתרגם: "חדם ותכ'מין אפשר "השערה והערכה", ובר"ש "היותי בעל סברא במה שנודע לי ממנו".
הערת המתרגם: כוונת רבנו למה שביאר במרכבות שבמראות יחזקאל. ואין ספק שברוח הקודש אמר רבנו דברים הללו, הייתה לו תחושה עליונה שכל מה שהוא בונה ורומז במרכבות לפי מבנה מערכת השמים ומערכות הארץ אשר הגיע אליהן המדע בימים ההם, שמא אין הדברים כך, כפי ש"הוכח" בימינו. ובכל אופן מבחינתנו אנו דבר גדול דבר אלינו רבנו. וחשוב יותר ממה שאמר, מה שלא אמר, כלומר: דיינו במה שרמז לנו לאן מופנים הדברים, והפרטים כבר נתאם בעצמנו בכל-דור כפי מושגיו, אם הדברים הם באמת כך. על כולן לימדנו רבנו באיזה סוג של מחשבה לגשת לאותן המיקראות, ודיינו בכך. ומאידך ראה גם לעיל ח"ב פרק לו ופרק לה. וכמצוות רבנו בהקדמתו.
הערת המתרגם: אפשר: ממצה, מסכם.
הערת המתרגם: כנראה על דרך הכתוב ישעיה כב כג-כה. וראה ירושלמי ברכות פרד סוף הל' א. ובבלי גטין יז,א.
הערת המתרגם: אף זה כנראה על דרך הכתוב שופטים טז כו. [רעו]
<h2>פרק [א]</h2>
ידוע, כי יש מבני אדם אנשים אשר צורות פניהם דומים לצורת חי משאר בעלי החיים, עד שתראה אדם כאילו פניו דומים לפני אריה, ואחר כאילו פניו פני שור, וכיוצא בהם, ועל פי הדמויות הללו הנוטות לדמויות פני בעלי חיים מכנים את בני אדם כך אמרו: פני שור ופני אריה ופני נשר, הם כולם פני אדם נוטים אל הצורות הללו של המינים הללו. יורוך על כך שתי ראיות:
האחת אמרו בחיות באופן כללי וזה מראיהן דמות אדם להנה , ואחר כך תיאר כל חיה מהן שיש לה פני אדם ופני נשר ופני אריה ופני שור.
והראיה השניה מה שביאר במרכבה השניה, אשר אמר אותה לביאור עניינים שהיו סתומים במרכבה הראשונה. אמר במרכבה השניה: וארבעה פנים לאחד פני האחד פני הכרוב ופני השני פני אדם והשלישי פני אריה והרביעי פני נשר , הרי ביאר כי אשר אמר עליו פני שור, הוא פני הכרוב, וכרוב הוא הצעיר בגיל בבני אדם , והוא הדין בשני הפנים הנשארים , ולא השמיט פני שור אלא להעיר גם מצד גזרה מסוימת כפי שרמזנו בכך .
ולא יתכן לומר שמא זו השגת צורות אחרות, מפני שאמר בסוף התיאור הזה השני, היא החיה אשר ראיתי תחת אלוהי ישראל בנהר כבר .
והנה נתבאר מה שהתחלנו בביאורו. [רעז]
הערות:
הערת המתרגם: אפשר: מתכנים בני אדם כן. וראה שבת קיח ב ואמאי קרו ליה ורדימס שפניו דומין לורד.
הערת המתרגם: יחזקאל א י.
הערת המתרגם: שם א ה.
הערת המתרגם: "אבהמת" ובר"ש "שלא נזכרו".
הערת המתרגם: יחזקאל י יד: חגיגה יג ב, סוכה ה ב.
הערת המתרגם: ולפי זה יהא פירוש הא דאמור בראש השנה כד ב פרצוף אדם לחודיה תשתרי- פרצוף אדם יחיד בודד.
הערת המתרגם: ואנמא חד'ף כלומר: במרכבה השניה. ובר"ש טעה וחשב "חרף" מפני שלא שם לב לעניין וכתב "ואמנם אמר מילת פני שור".
הערת המתרגם: לעיל ח"ב פרק מג. ד"ה ודע. וסבורים כמה מן המפרשים כי הגזרה כאן "שוּר" וו שרוקה.
הערת המתרגם: יחזקאל י, כ.
חלק שלישי, פרק [ב]
אמר שהוא ראה ארבע חיות , כל חיה מהן בעלת ארבעה פנים ובעלת ארבע כנפיים ובעלת שתי ידיים , וכלל צורת כל חיה צורת אדם, כמו שאמר דמות אדם להנה.
וכן הזכיר שגם הידיים ידי אדם , אשר ידוע כי ידי האדם לא נעשו בצורה זו אלא כדי לעשות את המלאכות האומנותיות בלי ספק .
וכן אמר כי רגליהן ישרות כלומר: שאין בהם פרקים, הוא עניין אמרו: רגל ישרה כפי פשט הלשון.
וכך אמרו: ורגליהם רגל ישרה מלמד שאין ישיבה למעלה , והבן גם את זה.
וכן אמר כי כפות הרגלים אשר הם כלי ההילוך אינם [רעז] כרגלי האדם, ורק הידיים הם אשר כידי האדם, אבל הרגלים מעוגלים ככף רגל עגל .
ואמר עוד כי ארבע חיות הללו אין ביניהם חלל ריק ולא מקום פנוי , אלא כל אחת צמודה באחותה, אמר חוברות אשה אל אחותה .
ואמר עוד כי על אף היותן צמודות, הרי פניהם וכנפיהם פרודות מלמעלה, אמר ופניהם וכנפיהם פרודות מלמעלה . והתבונן אמרו 'מלמעלה', כי הגופות צמודות, אבל פניהם וכנפיהם הרי הם פרודות, ורק מלמעלה, לפיכך אמר ופניהם וכנפיהם פרודות מלמעלה .
עוד אמר שהם בהירות כעין נחושת קלל .
ואמר עוד שהם גם מאירות, אמר מראיהן כגחלי אש זהו כלל מה שנזכר בצורת החיות, כלומר: תבניתן ועצמותן וצורותן וכנפיהם וידיהם ורגליהם.
אחר כך החל לתאר תנועות החיות הללו היאך הן, ואמר בהן מה שתשמע.
אמר כי תנועות החיות אין בהן לא כפילות ולא כפיפות ולא עקימות אלא תנועה אחת, והוא אמרו: לא יסבו בלכתן .
עוד אמר כי כל חיה מהן הולכת כנגד פניה, והוא אמרו: איש אל עבר פניו ילכו , הנה ביאר שכל חיה אינה מהלכת כי אם כנגד פניה, ומי יתן וידעתי לאיזה פנים, והרי היא בעלת פנים רבים , אבל זה הכלל אין הלוך ארבעתן אל עבר אחד, כי אלו היה כך לא היה מייחד לכל אחת תנועה. ואמר איש אל עבר פניו ילכו.
ואחר כך אמר כי החיות הללו צורת תנועתן מרוצה, והן חוזרות על עקבותיהן במרוצה גם כן, והוא אמרו: והחיות רצוא ושוב , כי 'רצוא' - מקור 'רץ' ו'שוב' - מקור 'שב' , לא אמר 'הלוך ובוא', אלא אמר כי תנועתן היא מרוצה וחזרה על העקבות .
וביאר את זה במשל ואמר כמראה הבזק, ובזק שם לברק, אמר כעין הברק שהוא נראה שתנועתו מהירה מכל תנועה, וכאילו הוא מתפשט במהירות וחש ממקום מסוים, ואחר כך מתכווץ וחוזר להיכן שממנו נע באותה המהירות עצמה פעם אחר פעם. ותרגם יונתן בן עזיאל ע"ה רצוא ושוב כך, חזרן ומקפן ית עלמא ותיבן בריא חדא וקלילן כחיזו ברקא.
ואחר כך אמר כי הרוח אשר אליה נעה החיה אותה תנועת הרצוא ושוב אינה תנועה מחמתה, אלא מחמת זולתה כלומר: המטרה האלוהית, לפיכך אמר כי הרוח אשר תהיה שם המטרה האלוהית שתנוע אליה החיה, אל אותה הרוח היא נעה אותה התנועה המהירה אשר היא רצוא ושוב, והוא אמרו בחיות אל אשר יהיה שמה הרוח ללכת ילכו לא יסבו בלכתן.
ורוח כאן אינה הרוח הנושבת, אלא היא מטרה כמו שביארנו בשיתוף רוח . אומר, הרוח אשר הייתה המטרה האלוהית שתלך החיה אליה, הרי באותה הרוח רצה החיה אליה, וכך כבר ביאר גם יונתן בן עזיאל ע"ה, אמר, "לאתר די הוא תמן רעוא למיזל אזלן לא מתחזרן [רעח] במיזלהון ".
ולפי שהיה אמרו אל אשר יהיה שמה הרוח ללכת ילכו, משמע פשט לשון זה, כי פעמים ירצה ה' בעתיד שילכו לרוח מסוימת ואז תלך החיה באותה הרוח, ופעמים ירצה שתלך לרוח אחרת הפך הראשונה ואז תלך, לפיכך חזר וביאר מקום ספק זה, והודיענו שאין הדבר כן, וכי 'יהיה' בעניין 'היה' וזה בעברית הרבה , וכבר סוימה הרוח אשר רצה ה' שתלך החיה אליה, ובאותה הרוח אשר כבר רצה ה' שתלך החיה בה תלך.
והרצון יציב באותה הרוח, אמר בביאור עניין זה והשלמת הדיבור בו בפסוק אחר, על אשר יהיה שם הרוח ללכת ילכו שמה הרוח ללכת , והבן הביאור הנפלא הזה, וגם זה מה שתיאר מצורת תנועת ארבע החיות אחר תיאור תבניתה.
ואחר כך עבר לתיאור אחר ואמר, שהוא ראה גוף אחד תחת החיות צמוד בהן, ואותו הגוף דבק בארץ, וגם הוא ארבעה גופים , וגם הוא אותו הגוף בעל ארבעה פנים, ולא תיאר לו צורה כלל, לא צורת אדם ולא זולתו מצורות בעלי החיים, אלא אמר שהם גופים גדולים מבהילים מפחידים, ולא תיאר להם תבנית כלל, ואמר שכל גופותיהם עיניים, ואלה הם אשר קראם אופנים, אמר וארא החיות והנה אופן אחד בארץ אצל החיות לארבעת פניו , הנה ביאר כי זה גוף אחד קצהו אצל החיות וקצהו בארץ, ושאותו האופן בעל ארבעה פנים, אמר מראה האופנים ומעשיהם כעין תרשיש ודמות אחד לארבעתן , והנה עבר מאמרו אופן לאומרו ארבעה, הרי ביאר כי אותן הארבעה פנים אשר לאופן הם הארבעה אופנים.
ואחר כך אמר כי תבנית ארבעת האופנים תבנית אחת, והוא אומרו: ודמות אחד לארבעתן.
ואחר כך ביאר באופנים הללו שהם מורכבים זה בזה והוא אומרו: ומראיהם ומעשיהם כאשר יהיה האופן בתוך האופן , וזה דבר שלא נאמר בחיות לא אמר בחיות מילת 'תוך', אלא זו צמודה לזו, כמו שאמר חוברות אשה אל אחותה . אבל האופנים אמר כי הם מורכבים זה בזה כאשר יהיה האופן בתוך האופן.
אבל כלל גוף האופנים אשר אמר שהוא מלא עיניים, אפשר שכוונתו שהם"ממלוה עיונא" , ואפשר שהם בעלי גוונים רבים, ועינו כעין הבדולח , ואפשר שהם"כמו" כפי שאנו מוצאים חכמי השפה אומרים כעין שגנב כעין שגזל , כוונתם כמו דבר שגנב או כמו דבר שגזל, או יהיו מצבים ותוארים שונים ממה שאמר אולי יראה ה' בעיני , כלומר: מצבי זהו מה שתיאר מצורת האופנים.
אבל תנועת האופנים אמר בהם כי גם הם אין עקימות ולא כפילות ולא כפיפות בתנועתן, אלא תנועות ישרות שאינן משתנות, והוא אמרו: על ארבעת רבעיהן בלכתם ילכו לא יסבו [רעט] בלכתן .
ואחר כך אמר כי אלה הארבעה אופנים אינם נעים בעצמם כמו החיות, אלא אין להם תנועה בעצמן כלל, כי אם בתנועת זולתן, והִרבה בכפילת עניין זה והדגישו כמה פעמים, ועשה מניע האופנים הם החיות, כדי שיהא על דרך המשל מצב האופן עם החיה כמי שקשר גוף מת בידי בעל חי ורגליו , וכל זמן שנע אותו החי תנוע אותה הקורה או אותה האבן הקשורה באברו של אותו החי, לפיכך אמר ובלכת החיות ילכו האופנים אצלם ובהינשא החיות מעל הארץ יינשאו האופנים , ואמר והאופנים יינשאו לעומתם .
וביאר סיבת הדבר ואמר כי רוח החיה באופנים, וכפל עניין זה להדגשה ולהבנה ואמר, בלכתם ילכו ובעמדם יעמדו ובהינשאם מעל הארץ יינשאו האופנים לעומתם כי רוח החיה באופנים .
ויהיה הסדר בתנועות הללו כך, כל רוח שהייתה המטרה האלוהית שינועו החיות אליה הרי לאותה הרוח נעות החיות, ובתנועת החיות ינועו האופנים על דרך ההימשכות אחריהם על ידי הקשר, לא שהאופנים נעים מצד עצמן כלפי החיות.
וניסח סדר זה ואמר, על אשר יהיה שם הרוח ללכת ילכו שמה הרוח ללכת והאופנים יינשאו לעומתם כי רוח החיה באופנים, וכבר הודעתיך תרגום יונתן בן עזיאל ע"ה אמר על אתר די הוא תמן רעוא למיזל וגו'.
וכאשר סיים תיאור החיות צורותיהן ותנועותיהן, והזכיר האופנים אשר תחת החיות וקשרם בהם ונועם בתנועתם, ההל בהשגה שלישית אשר השיג, ועבר לתיאור אחר, והוא מה שעל החיות ואמר, כי על ארבע החיות רקיע , ועל הרקיע דמות כיסא, ועל הכיסא דמות כמראה אדם . זהו כל מה שתיאר בהשגה אשר השיג תחילה בנהר כבר.
הערות:
הערת המתרגם: יחזקאל א ה. וראה לעיל ח"ב סוף פרק ט. והלאה שם פרק י.
הערת המתרגם: יחזקאל א ו. וראה לעיל ח"א סוף פרק ב. וכן שם פרק לז.
הערת המתרגם: יחזקאל שם וראה לעיל ח"א פרק מט.
הערת המתרגם: ראה שם, ורצה גם ח"א פרק עב.
הערת המתרגם: יחזקאל א ח.
הערת המתרגם: ראה גם פירושו למסכת שבת פ"א מ"א מהדורתי עמ' יב.
הערת המתרגם: יחזקאל א ז.
הערת המתרגם: בראשית רבה פרשה סה יז. ואין לזה כל קשר עם ביטוי דומה האמור בחגיגה [רעז] טו א. והביאו רבנו בפירושו לסנהדרין פ"י מ"א היסוד השלישי. ובהלכות יסודי התורה פ"א הל' יא.
הערת המתרגם: וראה גם ח"א פרק מט. וח"ב פרק כט.
הערת המתרגם: ראה לעיל ח"א פרק עג ההקדמה השניה. וראה גם הלכות יסודי התורה פ"ג הל' י.
הערת המתרגם: יחזקאל א ט.
הערת המתרגם: שם א יא.
הערת המתרגם: בר"ש הושמט כאן הפסוק.
הערת המתרגם: יחזקאל א ז. וראה לעיל ח"ב פרט כט ופרק מג.
הערת המתרגם: יחזקאל א יג.
הערת המתרגם: "ג'והרהא" מהות עצמות גופן. ור"ש טעה וחשב "וג'וההא" ולפיכך תרגם"ופניהם".
הערת המתרגם: אנת'נא" תנועות שונות, אלא לכל אחת תנועה יחידה אחידה. ור"ש לא דק במילים הללו
הערת המתרגם: יחזקאל א יב.
הערת המתרגם: שם ט.
הערת המתרגם: בר"ש "ואני תמה לאיזה פנים" ולא דק.
הערת המתרגם: ארבעה.
הערת המתרגם: ור"ש הבין כנראה אחרת ותרגם "והן חוזרות חלילה" וגרם למפרשים כנראה להטות דברי רבנו מכוונם, וכבר העיר שייער על כך בהערותיו לתרגום רי"ח. והעד שאינו חלילה פירוש כמראה הבזק שהיא התפשטות והתכווצות.
הערת המתרגם: יחזקאל א יד.
הערת המתרגם: בר"ש "מן רץ" "מן שב" ואינו נכון, כי אין המקור יוצא מפועל.
הערת המתרגם: בר"ש "הצד" ואינו נכון, אלא פירושה כאן מגמה או רצון. ולא שם לב למשך דברי רבנו.
הערת המתרגם: בר"ש כוונה.
הערת המתרגם: לעיל ח"א פרק מ. ההשאלה האחרונה שם שהיא הרצון.
הערת המתרגם: לפנינו הגיר' "דהוי" וכן הוא בר"ש, ונראה כי טעות היא שמשמעה המוחלט שיהיה חדשים לבקרים, ואינה כמו יהיה בעברית.
הערת המתרגם: בר"ש "לא מתהדרן ".
הערת המתרגם: אם כי אפשר למצוא [רעח] יהיה במקום היה כגון כי יהיה נערה בתולה (דברים כב כג) או וכל שיח השדה טרם יהיה בארץ (בראשית ב ה) וזאת יכול בעל הדין לדחותה מחמת שימוש המילה "בטרם", אך נראה כי אין כוונת רבנו למילה יהיה-היה באופן מיוחד, אלא לשימוש עתיד במקום עבר באופן כללי כגון, ואד יעלה מן הארץ (בראשית כ ו) והנה תסבנה אלמתיכם (שם לז ז) כן ירבה וכן יפרץ (שמות א יב) ויש שכבר דרשוה חז"ל כגון אז ישיר משה (שם סו א) וראה סנהדרין צא ב שם הובאו עוד כמה דוגמאות של עתיד במקום עבר. ושמא אין כוונת רבנו אלא להאמור במלכים א ט ח והבית הזה יהיה עליון. וכנגדו בדברי הימים ב ז כא אשר היה עליון.
הערת המתרגם: "כ'צצת" ואפשר גם: הוגדרה, יוחדה.
הערת המתרגם: יחזקאל א כ. וראה לעיל ח"ב פרק י. סוף ד"ה וכן סיבות.
הערת המתרגם: ראה לעיל ח"ב פרק יט ד"ה שאלנו עוד את אריסטו. וגם שם פרק ל. וראה גם בהלכות יסודי התורה פ"ד הל' א-ז.
הערת המתרגם: יחזקאל א טו.
הערת המתרגם: שם א טז.
הערת המתרגם: בר"ש "מורכב" ושיבוש הוא.
הערת המתרגם: אפשר: כי מיקצתן מורכב במיקצתן.
הערת המתרגם: תרגום מילולי של "מלאות עינים" וגם בערבית הוראות רבות לה כמו בעברית. וכיון שלא ידעתי כוונת רבנו הנחתיה כמות שהיא. ובר"ש "מלא עינים ממש" וגרם לאפודי לפרש מה שלא נתכוון לו רבנו לדעתי.
הערת המתרגם: במדבר יא ז.
הערת המתרגם: "אמת'לה" כעין, כדוגמת. ובר"ש "דמיונות" וגם זה יפה.
הערת המתרגם: בבא קמא סד ב. סה א. סו א.
הערת המתרגם: בבא קמא סו א. סז א. צח ב. קיב א.
הערת המתרגם: שמואל ב טז יב.
הערת המתרגם: "אנת'נא" ובר"ש הושמט כנראה. וראה לעיל [רעט] הערה .
הערת המתרגם: יחזקאל א יז.
הערת המתרגם: אפשר: דומם. ור"ש הוסיף "מת דומם" ונראה שתרגם תחילה מת. וחזר ותיקן דומם.
הערת המתרגם: בר"ש "או ברגלו".
הערת המתרגם: יחזקאל א יט.
הערת המתרגם: שם א כ.
הערת המתרגם: שם א כא.
הערת המתרגם: שם א כב.
הערת המתרגם: שם א כו. ועל הדמות אשר היא כמראה אדם ראה לקמן סוף פרק י.
חלק שלישי
<h2>פרק [ג]</h2>
כיון שהזכיר יחזקאל ע"ה מתיאור המרכבה מה שאמר בתחילת הספר, חזרה אליו אותה ההשגה עצמה פעם שניה כאשר הועבר במראה הנבואה לירושלם, וביאר לנו דברים שלא נתבארו תחילה.
מהן שהוא העתיק אותנו מלשון חיות ללשון כרובים, והודיענו כי החיות האמורות תחילה הם גם מלאכים, כלומר: הכרובים , ואמר ובלכת הכרובים ילכו האופנים אצלם ובשאת הכרובים את כנפיהם לרום מעל הארץ לא יסבו האופנים גם הם מאצלם . והדגיש קשר שתי התנועות כמו שאמרנו .
ואחר כך אמר היא החיה אשר ראיתי תחת אלוהי ישראל בנהר כבר, ואדע כי כרובים המה , וחזר על הצורות עצמם והתנועות עצמם וביאר שהחיות הם הכרובים והכרובים הם החיות. עוד ביאר בתיאור הזה השני עניין אחר, והוא שהאופנים הם הגלגלים, אמר לאופנים להם קורא הגלגל באזני .
עוד ביאר עניין שלישי באופנים ואמר בהם, כי המקום אשר יפנה [רפ] הראש אחריו ילכו לא יסבו בלכתם , הרי ביאר כי תנועת האופנים ההכרחית אינה אלא נמשכת אל המקום אשר יפנה הראש, אשר ביאר כי זה נמשך אל אשר יהיה שמה הרוח ללכת.
עוד הוסיף עניין רביעי באופנים ואמר והאופנים מלאים עיניים סביב לארבעתם אופניהם , ולא הזכיר עניין זה תחילה . עוד אמר באופנים בהשגה זו האחרונה, בשרם וגביהם וידיהם וכנפיהם , ולא הזכיר לאופנים תחילה לא בשר ולא ידיים ולא כנפיים אלא שהם גופים בלבד, וחזר בסוף לומר שהם בעלי בשר וידיים וכנפיים, אלא שלא הזכיר להם צורה כלל .
כן ביאר עוד בהשגה הזו השניה שכל אופן מתייחס לכרוב , ואמר אופן אחד אצל הכרוב אחד ואופן אחד אצל הכרוב אחד .
עוד ביאר כאן כי ארבע החיות הם חיה אחת מחמת צמידותם זו בזו, אמר היא החיה אשר ראיתי תחת אלוהי ישראל בנהר כבר . וכך גם האופנים לא קראם אלא אופן אחד ביארו, ואף על פי שהיו ארבעה אופנים כמו שהזכיר, בגלל חיבורם זה לזה והיותם כולם דמות אחד לארבעתן.
זהו מה שהוסיף לבאר לנו בצורת החיות והאופנים בהשגה הזו השניה.
הערות:
הערת המתרגם: "אסרי" שם מונח בערבית בעיקר להליכה ולמסע בלילה. ואין ספק שרבנו השתמש במונח זה כדי לרמוז את החשכה האופפת את הנביא בראשית ההשגה בהתנתקו מתחושת סביבתו ובר"ש "כשנשא" וכיון כנראה לכתוב שם יחזקאל ח ג.
הערת המתרגם: למהות המלאכים הללו ראה לעיל ח"ב פ"ו. ד"ה אבל אמרו.
הערת המתרגם: יחזקאל י טז.
הערת המתרגם: של החיות ושל האופנים.
הערת המתרגם: לעיל בסמוך בפרק ב.
הערת המתרגם: יחזקאל י כ.
הערת המתרגם: בר"ש "והתבאר" ואינו נכון.
הערת המתרגם: יחזקאל י יג.
הערת המתרגם: שם י יא. [רפ]
הערת המתרגם: "אלקסרייה" התנועה הטבועה בהם. שהיא כפויה עליהם, שבעל כרחם הם נעים לאותם העברים אשר למעלה למעלה ואשר למטה למטה.
הערת המתרגם: יחזקאל א יב. וראה לעיל בסמוך פרק ב.
הערת המתרגם: שם י יב.
הערת המתרגם: במרכבה הראשונה נאמר כי גבותם מלאת עיניים, וכאן הם עצמם. וכבר נתבארו העיניים בשלל "ביאורים" לעיל בסמוך פרק ב. וכבר כתב רבנו שם"כלל גוף האופנים אשר אמר שהוא מלא עינים".
הערת המתרגם: כלומר: נשמרו כמו במחזה הראשון ללא צורה.
הערת המתרגם: וכדלעיל ח"ב פרק י.
הערת המתרגם: יחזקאל י, ט.
הערת המתרגם: שם י כ
<h2>פרק [ד]</h2>
ראוי שאעירך על עניין מסוים אשר פנה אליו יונתן בן עוזיאל ע"ה.
והוא, שכאשר ראה בפירוש באומרו לאופנים להם קורא הגלגל באזני , החליט החלטה כי האופנים הם השמים, ותרגם כל אופן - "גלגלא", וכל אופנים - "גלגליא".
ואין ספק לדעתי שהוא ע"ה חזק אצלו ביאור זה מה שאמר יחזקאל ע"ה באופנים שהם כעין תרשיש , ומראה זה מיוחס לשמים כידוע . וכיון שמצא הכתוב וארא החיות והנה אופן אחד בארץ , שזה מורה בלי פקפוק כי האופנים בארץ, הוקשה עליו זה לפי אותו ביאור, ולפיכך המשיך ביאורו וביאר אמרו כאן 'ארץ' שהוא שטח השמים, שזה ארץ ביחס למה שלמעלה מאותו השטח , ולפיכך תרגם אופן אחד בארץ מלרע לרום שמיא, והבן ביאורו היאך הוא.
ונראה לי כי אשר הביאו לידי ביאור זה, מפני שהוא ע"ה סבר כי 'גלגל' שם ראשוני לשמים.
ולי נראה שאין הדבר אלא כך, והוא שהגנדור שמו גלגל, וגלגלתיך מן הסלעים , ויגל את האבן , ומשום כך נאמר וכגלגל לפני סופה מחמת גנדורו, ולפיכך נקראה קדרת המוח גולגולת [רפא] מפני שהיא מעוגלת, ומפני שכל כדור מהיר גנדור נקרא כל דבר כדורי גלגל, ולפיכך נקראו השמים גלגלים מחמת עגילותם, כלומר: מפני שהם כדוריים, ולפיכך אומרים גלגל הוא שחוזר , וקוראים גם את האופן גלגל לעניין זה עצמו.
והנה אמרו לאופנים להם קורא הגלגל באזני להודיענו תבניתם כיון שלא נזכרה להם תבנית ולא צורה אלא שהם גלגלים .
אבל אמרו בהם כתרשיש, כבר פירש גם את זה בתיאור השני, ואמר באופנים, ומראה האופנים כעין אבן תרשיש , ותרגם יונתן בן עזיאל ע"ה כעין אבן טבא, וכבר ידעת כי בלשון זה עצמו תרגם אונקלוס: 'כמעשה ליבנת הספיר' , ואמר כעובד אבן טבא, אם כן אין הבדל בין אמרו כעין אבן תרשיש, ובין אמרו כמעשה ליבנת הספיר, והבן זה.
ואל יקשה בעיניך שאני הזכרתי פירוש יונתן בן עזיאל ע"ה וביארתי הפכו, שהרי אתה מוצא הרבה מן החכמים ואף מן המפרשים חולקים על ביאורו במקצת מילים, ובעניינים רבים מענייני הנביאים, ומדוע לא יהיה כן בדברים העמוקים הללו.
ועוד שאני לא הכרעתי לך ביאורי, אלא הבן כל ביאורו ממה שהעירותיך, והבן ביאורך.
וה' יודע איזה משני הביאורים הוא התואם את הכוונה .
הערות:
הערת המתרגם: "ד'הב", הלך, ובר"ש "נטה" ולנטייה רגיל רבנו להשתמש במילת "ג'נח".
הערת המתרגם: יחזקאל י יג.
הערת המתרגם: שם א טז.
הערת המתרגם: בסוטה יז א "תכלת דומה לים וים דומה לרקיע ורקיע דומה לכיסא הכבוד שנאמר כמעשה ליבנת הספיר וכעצם השמים". וכתב רבנו "מיוחס" כמו שכתב בהלכות יסודי התורה פ"ג הל' ג וזה שאנו רואין אותן כעין התכלת למראית עין בלבד הוא לפי גובה האויר. ורס"ג מתרגם בכל מקום תרשיש "בחר" הים, ואינו שם מקום מסוים.
הערת המתרגם: יחזקאל א טו.
הערת המתרגם: "סטח" וכד תרגם גם ר"ש. ונכון יותר לתרגם "פני".
הערת המתרגם: נמנעתי מלתרגם "גלגול" כדי שלא אפרש את המילה באותה המילה עצמה, ולכן השתמשתי במילה הארמית של גלגול, וכבר אמרו חז"ל "בבלאי טפשאי דאכלי נהמא בנהמא".
הערת המתרגם: ירמיה נא כה.
הערת המתרגם: בראשיה כט י.
הערת המתרגם: ישעיה יז יג.
הערת המתרגם: שבת קנא ב.
הערת המתרגם: "בכרה" [רפא] אופן של עגלה או של באר המים. ובר"ש "הגלגלים הקטנים של עץ והגדולים".
הערת המתרגם: בר"ש "תכונתם" ולא דק.
הערת המתרגם: בר"ש "לא שהם השמים" ושיבוש הוא.
הערת המתרגם: יחזקאל י, ט.
הערת המתרגם: שמות כד י. וראה לעיל ח"א פרק כח. וראה גם סוטה יז א.
הערת המתרגם: אפשר: ואל יהא תמוה.
הערת המתרגם: בר"ש "ופרש"י ופירוש זולתו" וט"ס הוא.
הערת המתרגם: הוזקק רבנו להתנצלות זו בגלל התיאור הנעלה שתיארוהו חז"ל. ראה סוכה כח א. בבא בתרא קלד א. ואיני יודע למה לא עשה כן לעיל ח"ב פרק כז בעניין עינוג הגוף לאחר המוות, ראה שם בהערה.
<h2>פרק [ה]</h2>
ממה שראוי שתתעורר עליו אמרו 'מראות אלוהים' , ולא אמר 'מראה' בלשון יחיד, אלא 'מראות', לפי שהן השגות רבות שונות במיניהן, כלומר: שלוש השגות:
השגת האופנים, והשגת החיות, והשגת האדם אשר על החיות , ובכל השגה מהן אמר וארא. והוא:
שבהשגת החיות אמר וארא והנה רוח סערה וגו' .
ובהשגת האופנים אמר וארא החיות והנה אופן אחד בארץ .
ובהשגת האדם אשר על החיות במעלה אמר וארא כעין חשמל וגו' ממראה מותניו וגו'. ולא כפל מילת 'וארא' כלל בתיאור המרכבה כי אם בשלוש פעמים אלו.
וכבר ביארו חכמי משנה עניין זה, והם אשר העירוני עליו, לפי שהם אמרו כי שתי ההשגות הראשונות, כלומר: השגת החיות והאופנים בלבד מותר ללמדם .
וההשגה השלישית, שהוא החשמל וכל הנספח לכך, אין מלמדין ממנו אלא ראשי הפרקים. ורבנו הקדוש סובר כי כל שלוש ההשגות נקראין מעשה מרכבה, והם אשר אין מלמדים מהם אלא ראשי הפרקים. וזהו לשונם בעניין זה:
עד היכן מעשה מרכבה? ר' אומר עד וארא בתראה, ר' יצחק אומר עד חשמל.
מן וארא עד חשמל מגמרינן אגמורי, מכאן ואילך מוסרין לו ראשי הפרקים.
איכא דאמרי מן וארא ועד חשמל מסרינן ראשי הפרקים, [רפב] מכאן ואילך אם היה חכם מבין מדעתו אין, ואי לא - לא .
הנה נתבאר לך מלשונם שהם השגות שונות, וההערה עליהם וארא וארא וארא, ושהם מעלות, ושההשגה האחרונה שבהם, והיא האמור עליה וארא כעין חשמל, כלומר: צורת האדם המחולק אשר נאמר בו ממראה מותניו ולמעלה וממראה מותניו ולמטה - הוא סוף ההשגות והנעלה שבהן .
גם המחלוקת בין החכמים אם מותר לרמוז בלימודו במשהוא, כלומר: במסירת ראשי הפרקים, או שאינו מותר כלל לרמוז בלמוד אותה ההשגה השלישית ואפילו בראשי הפרקים, אלא מי שהוא חכם יבין מדעתו;
וכן גם המחלוקת בין החכמים כפי שאתה רואה גם בשתי ההשגות הראשונות, כלומר: החיות והאופנים, האם מותר ללמד ענייני אלה בפירוש או שאינו מותר אלא ברמז וחידות בראשי הפרקים .
וראוי שתתעורר עוד על סדר שלוש ההשגות הללו, לפי שהוא הקדים השגת החיות לפי שהיא קודמת בכבוד ובסיבתיות, כמו שאמר כי רוח החיה באופנים, וגם בזולת זה. ואחר האופנים ההשגה השלישית, שהיא הדרגה היותר נעלה מן החיות כמו שנתבאר. וטעם הדבר, ששתי ההשגות קודמות בלימוד בהחלט להשגה השלישית, כי בהם נלמד עליה .
הערות:
הערת המתרגם: יחזקאל א א.
הערת המתרגם: ר"ש השמיט "אלא מראות" כדרכו להשמיט מה שנראה לו כפילות מיותרת.
הערת המתרגם: עליו ראה לקמן פרק ז.
הערת המתרגם: יחזקאל א ד.
הערת המתרגם: שם א טו.
הערת המתרגם: בר"ש "ובהשגת העניין " ואיני יודע מה גרם לשינוי זה רק כאן.
הערת המתרגם: בר"ש הוסיף משלו "במדרגה ובסדר" וגרם לקרשקש להאריך בפירושים.
הערת המתרגם: יחזקאל א כז.
הערת המתרגם: ללמד אותם לאחרים.
הערת המתרגם: חגיגה יג א, בשינוים הראוים [רפב] לשימת לב.
הערת המתרגם: כי בו מדובר על הנברא הראשון, או הנאצל הראשון לפי דעת בעלי הקדמות. וכדלקמן בפרק ז.
הערת המתרגם: כלומר: אם נכללו במעשה מרכבה או שייכים הם למעשה בראשית.
הערת המתרגם: האמצעית והתחתונה שהם האופנים. וראה לעיל ח"א פרק לג.
הערת המתרגם: שים לבך למילים הללו בהם מבטא רבנו את הדברים.
<h2>פרק [ו]</h2>
דע, כי העניין הזה הנעלה והחשוב אשר בא יחזקאל ע"ה להודיענו אותו מתיאור המרכבה בהתעוררות הנבואית אשר עוררתו להודיענו אותו, הוא העניין עצמו אשר הודיענו אותו ישעיה ע"ה באופן כללי שאינו צריך לפירוט הזה, והוא אומרו: ואראה את אדני יושב על כיסא רם ונשא ושוליו מלאים את ההיכל שרפים עומדים וגו' . כבר בארו לנו חכמים כל זה, והעירונו על עניין זה.
ואמרו, כי ההשגה אשר השיג יחזקאל היא עצמה ההשגה אשר השיג ישעיה, והמשילו על כך משל לשני בני אדם שראו את המלך בהיותו במרכבתו:
אחד מהם מבני העיר והאחד מבני הכפר, זה שמבני העיר, ביודעו כי בני העיר ידועים את תכונת מרכבת המלך, לא תיאר תכונת רכיבתו, אלא אמר ראיתי את המלך בלבד.
והשני, מפני שהוא רוצה לתאר לבני הכפר שאין להם ידיעה במאומה מתכונת זה, פירט להם היאך תכונת רכיבתו ותיאור צבאותיו ושמשיו והמוציאים לפועל את פקודותיו.
ויש בכלל הערה זו תועליות גדולות מאוד. והוא אמרם בחגיגה כל מה שראה יחזקאל ראה ישעיה, ישעיה דומה לבן כרך שראה את המלך, יחזקאל דומה לבן כפר שראה את המלך. ולשון זה אפשר לבאר כוונת אומרו כפי שאמרתי תחילה, שישעיה לא היו בני דורו זקוקים לבאר להם אותו הפירוט, אלא הספיק להם אמרו ואראה את אדוני וגו', ובני הגולה היו זקוקים לפירוט זה.
ואפשר שהיה סבור אומר דבר זה כי ישעיה יותר שלם מיחזקאל , [רפג] ושהשגה זו אשר הופתע בה יחזקאל ונבהל, הייתה אצל ישעיה ידועה ידיעה שאין צורך להודיע אותה כדבר מופלא, מפני שהיא דבר ידוע אצל השלמים.
הערות:
הערת המתרגם: התעורה הנבואית עוררתו להודיענו אותו. וראה גם לעיל ח"ב פרק מה המעלה הראשונה.
הערת המתרגם: ישעיה ו א-ב.
הערת המתרגם: דף יג ב.
הערת המתרגם: ראה לעיל ח"ב פרק מה, המעלה השניה ד"ה וממה שאתה צריך להתעורר עליו. שם מנה בדרגה אחת ישעיה וירמיה ונתן הנביא ואחיה השילוני. ולא מנה יחזקאל עמהם. ן רפג]
<h2>פרק [ז]</h2>
מכלל מה שראוי לחקור עליו ציון השגת המרכבה בשנה והחודש והיום וציון המקום , והנה זה ממה שראוי לחפש לו עניין, ואין לחשוב שהוא דבר שאין בו עניין.
וממה שראוי להתבונן בו והוא מפתח לכל, אמרו 'נפתחו השמים' , ודבר זה רב בדברי הנביאים, כלומר: להזכיר השאלת הפתיחה , וגם פתיחת השערים, פתחו שערים , ודלתי שמים פתח , ושאו פתחי עולם , פתחו לי שערי צדק , ורבים כאלה.
וממה שראוי שתתעורר עליו, שכל התיאור הזה, ואף על פי שהוא במראה הנבואה בלי ספק כמו שאמר ותהי עליו שם יד ה' , אלא שעם כל זה נשתנו הבטויים בחלקי התיאור הזה שינוים גדולים מאוד, והוא שכאשר הזכיר את החיות אמר דמות ארבע חיות , ולא אמר ארבע חיות בלבד, וכן אמר ודמות על ראשי החיה רקיע , וכן אמר כמראה אבן ספיר דמות כיסא , וכן אמר דמות כמראה אדם , כל אלה אמר בהם דמות.
אבל האופנים, הנה לא אמר בהם דמות אופן, ולא דמות אופנים כלל, אלא הודעה סתמית על צורה מציאותית כפי שהיא . ואל יטעך אמרו דמות אחד לארבעתן , לפי שאין זה במהלך הדברים הללו ולא לפי העניין המדובר בו .
ונאמר בהשגה האחרונה חיזוק לעניין זה וביאור, והזכיר הרקיע בסתם כאשר החל להזכירו, ופירטו ואמר ואראה והנה אל הרקיע אשר על ראש הכרובים כאבן ספיר כמראה דמות כיסא נראה עליהם , אמר כאן את הדבר בסתם אל הרקיע, ולא אמר דמות רקיע כפי שהיה כאשר ספחו לראשי דמות החיות.
אבל הכיסא אמר דמות כיסא נראה עליהם, מלמד על קדימת השגת הרקיע תחילה , ואחר כך נראה לו עליו דמות כיסא, והבן זה.
וממה שראוי שתתעורר עליו, מה שתיאר בהשגה הראשונה כי החיות בעלות כנפים וידי אדם גם יחד, ובהשגה הזו השניה אשר ביאר בה כי החיות הם כרובים השיג תחילה כנפיהם בלבד, ואחר כך נתחדשו להם ידי אדם בהשגתו, אמר וירא לכרובים תבנית יד אדם תחת כנפיהם , אמרו תבנית כמו אמרו דמות , וסידורן תחת כנפיהם, והבן זה
התבונן היאך ביאר באומרו אופנים לעומתם , ואף על פי שלא תיארם בצורה. אמר עוד כמראה הקשת אשר יהיה בענן ביום הגשם כן מראה הנוגה סביב הוא מראה דמות כבוד ה' , חומר הקשת המתואר ואמיתתו ומהותו [רפד] ידוע, וזה המופלא ביותר במה שיכול להיות בדמוי ובמשל, וזה בלי ספק בכוח נבואה.
והבן זהו ממה שצריך שתתעורר עליו חלוקתו דמויות אדם שעל הכיסא, עליונו כעין חשמל ותחתונו כמראה אש ומילת 'חשמל' זו, ביארו שהיא מורכבת משני עניינים חש מל , כלומר: המהירות והיא הוראת חש, וההפסק והיא הוראת מל, הכוונה אחוד שני עניינים נפרדים, מבחינת שני צדדים מעלה ומטה על דרך הדמוי.
וכבר העירונו הערה אחרת, ואמרו שהוא נגזר מן הדיבור והשתיקה, אמרו פעמים חשות פעמים ממללות , גזרו השתיקה מן 'החשיתי מעולם' , הערה על שני העניינים בדברים בלי קול.
ואין ספק כי אמרם פעמים חשות פעמים ממללות, אינו אלא על דבר נברא. התבונן היאך בארו לנו כי זו דמות אדם שעל הכיסא, המחולק, אינה משל עליו יתעלה מכל הרכבה אלא משל על דבר נברא. וכך אמר הנביא הוא מראה דמות כבוד ה' וכבוד ה' אינו ה' כמו שביארנו כמה פעמים , נמצא שכל מה שהכשיל בכל התנועות הללו אינו אלא כבוד ה', כלומר: המרכבה לא הרוכב, כיון שאין להכשילו יתעלה , והבן זה.
והנה מסרנו לך גם בפרק זה מן ראשי הפרקים, אשר אם תצרף אותם הראשים תושג מהם כללות מועילה בעניין זה.
ואם תתבונן כל מה שאמרנו בפרקי מאמר זה עד פרק זה, יתבאר לך מן העניין הזה רובו או כולו, זולתי פרטים מעטים וכפילויות לשון שענינם ייעלם , ואולי עם ההתבוננות המופלגת יתגלה זה ולא ייעלם ממנו מאומה.
ואל תתלה תקוותיך שתשמע ממני אחרי פרק זה ואפילו מילה אחת בעניין זה, לא בפירוש ולא ברמז, לפי שכבר נאמר בזה כל מה שאפשר לומר, ואף רבות דברתי באומץ .
ועתה נתחיל בעניינים אחרים מכלל העניינים אשר אני מקווה לבארם במאמר זה.
הערות:
הערת המתרגם: על רמז זה רבות כתבו המפרשים אפודי קרשקש נרבוני ושם טוב, דברים שאינם תואמים את דרכי חשיבתו של רבנו. ואתה שים לב להמשך "נפתחו השמים" וידוע, והדברים מקבילים.
הערת המתרגם: יחזקאל א. א
הערת המתרגם: וראה לעיל ח"ב פרק מד הערה . ופרק מז הערה .
הערת המתרגם: ישעיה כו ב.
הערת המתרגם: תהלים עח כג.
הערת המתרגם: שם כד ט.
הערת המתרגם: שם קיח יט.
הערת המתרגם: יחזקאל א ג. וראה לעיל ח"ב פרק מא.
הערת המתרגם: אפשר: בפרטי
הערת המתרגם: יחזקאל א ה.
הערת המתרגם: שם א כב.
הערת המתרגם: שם א כו.
הערת המתרגם: שאע"פ שמבחינת הרואה הכל דמות, הרי נתערבה במושג גם מהות הנראים, והובדל בין המוחש, למוחש המדומה, למושכל.
הערת המתרגם: יחזקאל א טז.
הערת המתרגם: כי בפסוק זה מספר מהות ארבעת האופנים לפני חלוקתן.
הערת המתרגם: יחזקאל י, א.
הערת המתרגם: ראה לעיל ח"א פרק עא ד"ה וכבר הודעתיך. וח"ב פרק כט, בסופו היאך למד אברהם אבינו על מציאות ה'.
הערת המתרגם: יחזקאל י ח.
הערת המתרגם: ראה לעיל ח"א פ"א.
הערת המתרגם: שים לב לאמור לעיל בחלק זה פרק ב על תפקיד הידים. ובהקשר לכך ראה לעיל ח"ב פרק י ובהלכות יסודי התורה פ"ד הל' ו.
הערת המתרגם: שם י יט, [רפד]
הערת המתרגם: שם א כח.
הערת המתרגם: שם א כו.
הערת המתרגם: איני יודע היכן זה ולא מי הם שביארו.
הערת המתרגם: חגיגה יג ב.
הערת המתרגם: ישעיה מב יד.
הערת המתרגם: כי כל נברא מורכב, יהיה אשר יהיה, ובר"ש "מכל המרכבה" ושיבוש הוא.
הערת המתרגם: יחזקאל א כח.
הערת המתרגם: ראה לעיל ח"א פרק סד. ועוד לביאור כבוד ה' ראה פירוש רבנו לחגיגה פ"ב מ"א מהדורתי עמ' שעח. ובהקשח לכך ראה לעיל ח"ב פרק ב.
הערת המתרגם: הרי שגם כבוד ה' עדין מרכבה.
הערת המתרגם: ראה לעיל ח"א, פרק נו. וראה גם מאמר אבי נצר "אלמסאיל אלפלספיה" קטע מב.
הערת המתרגם: "צ'ממת" ולפני ר"ש היה כבכ"י ב. "תממת" ולפיכך תרגם"תשלים".
הערת המתרגם: עלול להעלם ממי שאינו מעיין היטב. ובר"ש "שנעלם ענינם" ואינו נכון. כי המדובר על התלמיד המעיין ולא על רבנו עצמו.
הערת המתרגם: כלומר: שנהגתי בעניינים אלה באומץ רב ודיברתי במעשה בראשית ומעשה מרכבה כמעט בדברים גלוים וברורים, כי עם ריבוי הרמזים החוזרים בצורות שונות נראה הכל ברור מה שלא הייתי צריך לנהוג כך. ובר"ש "וגם לחצתי מאוד ודחקתי" ואי הבנה הוא.
<h2>פרק [ח]</h2>
כל הגופים ההווים הנפסדים לא יבואם ההפסד כי אם מצד חומרם לא זולתו, אבל מצד הצורה ומבחינת עצם הצורה לא יבואנה הפסד, אלא הם קיימים.
הנך רואה שכל הצורות המיניות תמידיות וקיימות, אבל השיג ההפסד את הצורה במקרה, כלומר: מחמת צמידותה לחומר, וטבע החומר ואמיתתו שלעולם לא ישתחרר מן הצמידות להעדר, ולפיכך לא תתקיים בו צורך אלא פושט צורה ולובש אחרת תמיד .
וכמה נפלאים דברי שלמה בחכמתו בדמותו את [רפה] החומר לאשת איש זונה , לפי שלא ימצא חומר בלי צורה כלל, והרי הוא אשת איש תמיד לא ישתחרר מאיש, ולא ימצא פנויה לעולם, ועל אף היותה אשת איש אינה חדלה מלבקש איש אחר להחליף בו את בעלה, ומשדלתו ומושכתו בכל אופן עד אשר ישיג ממנה מה שהיה משיג בעלה .
וזה הוא מצב החומר. והוא שכל צורה שתהיה בו הרי אותה הצורה מעתדתו לקבל צורה אחרת, ולא יחדל מתנועה , לפשוט צורה זו המצויה ולהשיג אחרת, ואותו המצב עצמו אחר הימצא הצורה האחרת .
הנה נתבאר כי כל אובדן והפסד או חיסרון אינו אלא מחמת החומר , וביאור הדבר באדם דרך משל, שכיעור מראהו וחריגת אבריו מטבען, וכן חולשת כל פעולותיו, או ביטולם, או התרופפותם , ואין הבדל אם יהיה כל זה בעיקר התולדה או שאירע לו , הרי כל זה נספח לחומרו הנפסד לא לצורתו. וכן כל חי אינו מת וחולה כי אם מחמת חומרו לא מחמת צורתו, וכל מרדי האדם וחטאיו כולם נספחים הם לחומרו לא לצורתו, וכל מעלותיו נספחים הם לצורתו.
המשל בכך, שהשגת האדם את בוראו, וציורו לכל מושכל, וניהולו לתאוותו וכעסו, ומחשבתו במה שראוי לקחת ומה שראוי להרחיק, כל זה שייך לצורתה אבל אכילתו ושתייתו ותשמישו וחשקו בהן, וכן רגזו וכל מידה רעה הנמצאת לו, הרי כל זה שייך לחומרו, וכיון שנתבאר שהדבר כך, ולא יתכן לפי גזרת החכמה האלוהית שימצא חומר בלי צורה, ולא שתמצא צורה מן הצורות הללו בלי חומר , ונתחייב הקשר הצורה האנושית הזו הנכבדה מאוד, אשר כבר בארנו שהיא צלם אלוהים ודמותו, בחומר הזה העפרי העכור האפל הגורם לה לכל מגרעת והפסד, ניתן לה, כלומר לצורה האנושית, יכולת על החומר, וממשל ושיפוט ושלטון, כדי שתכפהו ותכניע דרישותיו ותחזירהו ליושר האפשרי ולאיזונו .
ומכאן נתחלקו מעלות בני אדם:
- יש מבני אדם האישים אשר מטרתם תמיד העדפת הנעלה, ודרישת הקיום הנצחי כפי חיוב צורתו הנכבדת, ואינו חושב כי אם בהבנת מושכל והשגת השקפה נכונה בכל דבר, והתחברות בשכל האלוהי השופע עליו אשר ממנו נמצאת אותה הצורה . וכל עת שחייבוהו צרכי החומר לטינופו וחרפת המפורסם , מצטער על מה שנתקע בו, ובוש ונכלם ממה שנוגע בו, ומשתדל למעט באותה החרפה כפי יכולתו, ולהישמר ממנה בכל אופן.
כאדם שכעס עליו המלך וצווהו להעביר זבל ממקום למקום כדי להבזותו, הרי אותו האדם משתדל בכל יכולתו להסתתר בעת אותו הבזוי [רפו] ואולי יעביר דבר מועט למקום קרוב כדי שלא תתלכלך לו יד ולא בגד ולא יראהו אחר, כך נוהג בן החורין .
- אבל העבד שש לדבר, ומראה שלא הוטלה עליו יגיעה רבה, ומתגולל בכל גופו באותו הזבל והליכלוך, ומטנף פניו וידיו ומעביר בפרהסיא והוא צוחק ושמח ומטפח בידיו .
וכך מצבי בני אדם:
- יש מבני אדם אנשים כמו שאמרנו, כל הכרחי החומר אצלם חרפה וגנאי ומגרעות שההכרח מחייבם, ובפרט חוש המישוש אשר הוא חרפה לנו כפי שאמר אריסטו , אשר בו מתאווים אנו האכילה והשתייה והתשמיש, שראוי למעט בו ככל האפשר, ולהסתתר בו ולהצטער בעשייתו. ושלא ייחד בכך שיחה ולא ירחיב בו דיבור, ולא יקהל לדברים אלה, אלא יהיה האדם שולט על כל הצרכים הללו, וממעט בהן ככל יכולתו, ולא יקח מהן כי אם מה שאי אפשר בלעדיו.
וישים תכליתו תכלית האדם באשר הוא אדם, והוא ציור המושכלות לא זולתן, אשר הנעלה והנכבדת בהן השגת ה' והמלאכים ויתר פעולותיו כפי היכולת .
והאנשים הללו הם אשר עם ה' ללא חידלון, והם אשר נאמר להם אלוהים אתם ובני עליון כולכם , וזהו הנדרש מן האדם, כלומר: שזו היא תכליתו.
אבל האחרים שמסך מבדיל בינם לבין ה' , והם עדת הסכלים, הרי בהפך זה, ביטלו כל התבוננות ומחשבה במושכל, ועשו תכליתם אותו החוש אשר הוא חרפתנו הגדולה, כלומר: חוש המישוש, ואין להם מחשבה ולא רעיון כי אם באכילה ותשמיש לא יותר, כמו שנתבאר בחטאים השטופים במאכל ובמשתה ובתשמיש, אמר וגם אלה ביין שגו ובשכר תעו וגו', ואמר כי כל שולחנות מלאו קיא צואה בלי מקום , ואמר ונשים משלו בו , הפך מה שנדרש מהם בתחילת היצירה: ואל אישך תשוקתך והוא ימשול בך .
ותאר גם עוצם תאוותנותם ואמר, איש אל אשת רעהו יצהלו , ואמר כי כלם מנאפים וגו' , ולעניין זה עשה שלמה משלי כולו, להזהיר מן הזנות ושתיית המשכרים, כי שני אלה יש בהם שקיעת הזעומים המרוחקים מה', אשר בהם נאמר כי לוא לה' המה , ונאמר שלח מעל פני ויצאו .
אבל אמרו אשת חיל מי ימצא וכל אותו המשל, הוא ברור, לפי שאם נזדמן לאדם מסוים חומר טוב נשמע, אינו מתגבר עליו ולא מפסיד את תקינותו, הרי זה מתת אלוהים.
כללו של דבר, החומר הנשמע קל להנהיגו כמו שאמרנו, ואם היה בלתי נשמע הרי אינו מן הנמנע מן המוכשר לרסנו , ולפיכך הדריך שלמה בכל אותם דברי המוסר הוא וזולתו.
וציוויי התורה ואזהרותיה אינם אלא [רפז] להכנעת כל דרישות החומר . ולכן ראוי למי שהעדיף להיות אדם באמת, לא בהמה בתבנית אדם ותוארו, לשום כל מאודו בהשפלת כל דרישות החומר, מאכילה ושתייה ותשמיש וכעס ויתר המידות הנספחות לתאווה ולכעס, ויבוש בהם, ויעשה להם מגבלות בנפשו, מה שאי אפשר בלעדיו כגון האכילה והשתייה יצטמצם בהם על היותר מועיל וכפי צורך התזונה לא כפי ההנאה, וגם ימעט מלדבר בהם ומלהימצא במסיבות העשויים לכך , כבר ידעת תיעובם סעודה שאינה של מצווה , ושהחסידים כגון פינחס בן יאיר לא אכל כלל אצל שום אדם, וחשב רבנו הקדוש שיאכל אצלו ולא עשה כן .
אבל היין הרי דינו כדין האוכל במטרה . אבל המסיבות לשתיית המשכרים תהיה חרפתם בעיניך יותר גדולה מהתקבצות בני אדם עירומים חשופי שת הנפנים ביום במקום אחד.
ביאור הדבר:
שהיציאה דבר הכרחי אין לאדם שום עצה לסילוקו,
והשיכרות פעולת האדם הרע בבחירתו,
וגנות גלוי הערווה מפורסם לא מושכל ,
והפסד הדעת והגוף מרוחקים בשכל,
ולפיכך ראוי למי שהעדיף להיות אדם שיתרחק מזה ואל ידבר בו כלל.
אבל התשמיש איני צריך לומר בו נוסף על מה שאמרתי בפירוש אבות ממה שבא בתורתנו החכמה הטהורה מתיעוב דבר זה ואסור הזכרתו או השיחה בו כלל, ולא בשום סיבה . וכבר ידעת אמרם כי אלישע ע"ה נקרא קדוש מפני שחדל לחשוב בכך עד שלא היה רואה קרי , וכבר ידעת אומרם על יעקב עליו השלום שלא יצאה ממנו שכבת זרע קודם ראובן , כל אלה דברים מקובלים באומה, להקנות להם המידה האנושית.
כבר ידעת אמרם הרהורי עבירה קשין מעבירה . ויש לי בביאור זה פירוש מופלא מאוד, והוא, שהאדם אם עשה עברה הרי עשה את העברה מחמת המקרים הנספחים לחומרו כמו שביארתי, כלומר: שהוא עבר בבהמיותו. אבל המחשבה הרי היא מסגולות האדם הנספחת לצורתו, וכאשר שוטט במחשבתו בעבירות, הרי עבר בנכבד ביותר שבחלקיו. ואין אשמת מי שהזיד [רפח] והתעמר בעבד סכל, כאשמת מי שהתעמר בבן חורין חסיד, כי הצורה הזו האנושית וכל סגולותיה הנספחים לה אין ראוי להשתמש בהם כי אם במה שעותדו לה להתחברות בנעלה, לא להתדרדרות לעמקי השפלות.
וכבר ידעת חומר האיסור שבא אצלנו בנבלות הפה . וזה גם חובה , כי הדיבור הזה בלשון הוא מסגולות האדם וטובה שהושפע בה עליו ונבדל בה , כמו שאמר מי שם פה לאדם , ואמר הנביא אדני אלוהים נתן לי לשון לימודים , ולכן אין ראוי להשתמש בטובה הזו - אשר ניתנה לנו לשלמותנו ללמוד וללמד -בשפל השפלות ובחרפה הגמורה, עד כדי לומר כל מה שאומרים הגויים הסכלים המושחתים בשיריהם וסיפוריהם המתאימים להם , לא למי שנאמר בהם ואתם תהיו לי ממלכת כוהנים וגוי קדוש .
וכל מי שנשתמש במחשבתו או דיבורו בדבר מענייני אותו החוש שהוא חרפה לנו, עד שיחשב במשתה או תשמיש יותר מן הדרוש , או יאמר בכך שירים, הרי לקח את הטובה אשר הושפע עליו בה, ונשתמש בה ונעזר בה למרוד במטיב ולהמרות ציוויו, ויהיה כמי שנאמר בהם וכסף הרביתי לה וזהב עשו לבעל .
ויש לי עוד טעם במה שנקרא לשוננו זה לשון הקודש, ואין לחשוב כי זה התפארות מצדנו או טעות, אלא זה אמת, והוא שהלשון הזה המקודש, לא הונח בו כלל שם לכלי המשגל, לא לגברים ולא לנשים, ולא לעצם הפעולה גורמת ההולדה, ולא לשכבת זרע, ולא לשתן , ולא לצואה, כל הדברים הללו לא הונח להם ביטוי ראשוני כלל בשפה העברית, אלא מכנים אותם בשמות מושאלים וברמזים.
והייתה * הכוונה בכך שהדברים הללו אין ראוי להזכירם ולעשות להם שמות, אלא הם דברים שיש לחשות מהם. ואם הביא ההכרח להזכרתם יש למצוא עצה לכך על ידי כינויים מלשונות אחרים, כמו שכאשר מביא ההכרח לעשייתם מסתתרים בכך ככל האפשר.
והנה על האבר מן הגברים אמרו גיד, והוא שם על דרך הדימוי לפי שאמרו וגיד ברזל עורפך , ואמרו גם שפכה על שם פעולתו.
והאבר מן האשה קיבתה , וקיבה שם האסטומכא .
אבל רחם הוא שם האבר שבבטן שבו מתהווה העובר .
ושם הרעי - צואה , נגזר מן יצא.
ושם השתן מימי רגלים .
ושם הזרע שכבת זרע .
ועצם הפעולה המביאה להולדה אין לה שם כלל, ומכנים את זה ישכב או יבעל או ייקח או יגלה ערווה , אלה ולא יותר .
ואל יטעך ישגל, ותחשוב שהוא שם הפעולה, אינו כן, כי שגל שם הנערה המעותדת לתשמיש בלבד, ניצבה שגל לימינך .
ואמרו ישגלנה לפי הכתיב, עניינו יקחנה נערה לעניין זה.
וכבר יצאנו ברוב הפרק מעניין המאמר לדברים מידותיים, וגם דתיים, אלא שאף על פי שלא כולם מעניין המאמר, הרי שטף הדברים הביא לכך.
הערות:
הערת המתרגם: למהות הצורה האמורה כאן ראה לעיל ח"א פרק א וכדלקמן.
הערת המתרגם: ראה לעיל ח"א פרק יז. רפה]
הערת המתרגם: ראה גם לעיל בסוף הפתיחה לחלק א.
הערת המתרגם: כאן נהגתי באי הקפדה וכתבתי "ימצא" על הנמשל החומר, ו"פנויה" על המשל האשה. ועל כגון זה אמרו כל שאין בו רוח חיים זכרהו ונקבהו.
הערת המתרגם: "פלא תברח טאלבה" ור"ש תרגם העניין בגלל הקושי שלו לתרגם המילה.
הערת המתרגם: בר"ש "תפתהו" ותרגום וכי יפתה ארי ישדל.
הערת המתרגם: כלומר: עצם המציאות המינית.
הערת המתרגם: כל שינוי או תהליך שינוי או התעוררות לשינוי מוגדר בתנועה. וראה לעיל בפתיחת החלק השני הקדמה כה.
הערת המתרגם: הצורה המינית קיימת יציבה והחומר מתגלגל מפרט לפרט. ומעניינים דברי ר"ד הלבן בסיפרו מסורת הברית הוצ' מקיצי נרדמים תרצו עמ' לב.
הערת המתרגם: ראה גם אבי נצר בסוף מאמרו "עיון אלמסאיל".
הערת המתרגם: בר"ש "צורתו" וצריך היה להמנע מלתרגם כן לפחות כאן.
הערת המתרגם: "אצ'טראב" אבר שהגיע להיות רועד ומתנודד מחולשת השרירים. ובר"ש "בלבולם".
הערת המתרגם: לאחר מכן על ידי חולי.
הערת המתרגם: אפשר: מריי, פקועי.
הערת המתרגם: "ושרהה" אפשר "ותאוותנותו". ובר"ש "ומשגליו ורוב תאוותיו".
הערת המתרגם: כללו של דבר החלק המחשבתי של המצווה או העברה שייך לצורה - להוגה. והחלק המעשי שייך למרגיש ולמתעורר, וכבר נתבארו הדברים בהקדמתו לאבות הפרק השני. ראה שם מהדורתי עמ' שעו והלאה.
הערת המתרגם: ראה גם יסודי התורה פ"ד הל' ז.
הערת המתרגם: לעיל ח"א פרק א.
הערת המתרגם: "אלכדרה" ובר"ש הושמט.
הערת המתרגם: "וחכמא" ובר"ש הושמט.
הערת המתרגם: וכדלקמן הערה .
הערת המתרגם: אפשר: הנאצל.
הערת המתרגם: ראה גם יסודי התורה פ"ב הל' ה-ח. וראה גם לעיל ח"ב פרק ד.
הערת המתרגם: בר"ש הוסיף משלו "החומר ותאוותיו".
הערת המתרגם: אם כי כתוב "אלמשהור" הייתי מעדיף לתרגם"הידוע". כי כנראה אין הכוונה כאן על סוג [רפו] "המפורסמות" וכדלקמן הערה .
הערת המתרגם: כלומר: ויתכן שיעדיף להרבות בהילוך על ידי העברת מעט מעט, על הריבוי במשא שאפשר שיטנף את כל גופו. ולעניין מה עדיף אפושי בהילוך או במשא ראה ביצה ל, א. ותוס' שם ד"ה דמליא.
הערת המתרגם: לפי מושגינו האדם המכובד הנוהג סלסול בעצמו. ולפי מושגי הימים ההם אין עושה מלאכות שיש בהם זלזול או אף שרות אלא העבדים. וראה ביד החזקה הלכות עבדים פ"א הל' ז. וראה גם אפלטון בסיפרו פרוטאגורס מהד' סימון עמ' ובהערה שם.
הערת המתרגם: "ויצפק בידיה" ובר"ש הושמט.
הערת המתרגם: מידות ספר ג פרק יג, וראה לעיל ח"ב פרק לו הערה .
הערת המתרגם: הר"ש הוסיף משלו "כי צריך למשכיל למעט".
הערת המתרגם: "ואלתסתר" ובר"ש "ולהשמר מהן " ואינו נכון.
הערת המתרגם: שלא ישב במקהלות שכל קיבוצם וזימונם הוא לאכילה ושתיה.
הערת המתרגם: אפשר: עוצר את. מרסן את.
הערת המתרגם: ראה גם הקדמת רבנו למסכת אבות הפרק החמישי. מהדורתי עמ' שפז והלאה.
הערת המתרגם: תהלים פב ו.
הערת המתרגם: לבירור מקיף בעניין המסכים המבדילים בין האדם לבין ה' ראה בהקדמת רבנו לאבות הפרק השביעי, מהדורתי עמ' שצג והלאה.
הערת המתרגם: אפשר: שיתקו. או השביתו.
הערת המתרגם: "אשקיא" תירגמתי "חטאים" בעקבות רס"ג בפירושו לפסוק והייתי אני ובני שלמה חטאים. וראה פירושי רס"ג לתורה מהדורתי בראשית לא הערה . ובר"ש "רשעים".
הערת המתרגם: ישעיה כח ז-ח.
הערת המתרגם: שם ג יב.
הערת המתרגם: בראשית ג טז. וראה לעיל ח"ב פרק ל הערה .
הערת המתרגם: ירמיה ה ח.
הערת המתרגם: שם ט א.
הערת המתרגם: בר"ש "שונאי השם" ושמא צ"ל "שנואי השם".
הערת המתרגם: ירמיה ה י.
הערת המתרגם: שם טו א.
הערת המתרגם: משלי לא י והלאה. וראה לעיל בסוף הפתיחה לחלק א.
הערת המתרגם: אולי נכון יותר "לרסנו" ובר"ש [רפז] "לכבוש אותו".
הערת המתרגם: ראה לקמן פרק מח. ובהקדמתו לאבות הפרק הרביעי. ד"ה ואחזור לענייני. מהדורתי עמ' שפד.
הערת המתרגם: "אסתנקאץ" שיהו גרועים שפלים ובזויים בעיניו. ובר"ש "לחסר כל צרכי החומר".
הערת המתרגם: "מראתב" תרגום מילולי "דרגות" עד כאן להגיע ולא יותר. והעדפתי משום מה לתרגם מגבלות כפי העניין. ובר"ש "מדרגות לנפשו" ולא דק.
הערת המתרגם: ראה גם הלכות דעות פ"ה הל' א-ב. ולא אמנע מילהביא כאן דברי רבנו המעניינים בפירושו לטהרות פ"ב מ"ב: שהחסידים היראים כאשר רצו להביא עצמם לידי פרישה מהמון עמי הארץ עד שלא יאכלו ולא ישתו עמהם, בגלל מה שיש בכך מן הטוב כפי שמובן מדברינו באבות, לפיכך מטילים על עצמם לאכול חוליהם בטהרה. ע"כ, וכיוצא בזה כתב בהלכות טומאת אוכלין פט"ז הל' יב. וז"ל: "חסידים הראשונים היו אוכלין חולין בטהרה ונזהרין מן הטומאות כתן כל ימיהם והם הנקראים פרושים, ודבר זה קדושה יתרה היא ודרך חסידות שיהא נבדל אדם ופורש משאר העם ולא יגע בהם ולא יאכל וישתה עמהם, שהפרישות מביאה לידי טהרת הגוף ממעשים הרעים, וטהרת הגוף מביאה לידי קדושת הנפש מן דיעות הרעות, וקדושת הנפש גורמת להידמות בשכינה".
הערת המתרגם: מימרא דר' יצחק בפסחים מט א.
הערת המתרגם: "ראם"מחשבה שיש בה גם יוזמה והשתדלות. ובר"ש "השתדל".
הערת המתרגם: ראה חולין ז א-ב.
הערת המתרגם: כלומר: שישתה מעט בתוך המזון לשרות אכילה שבמעיו וכמו שכתב בהלכות דעות פ"ה הל' ד.
הערת המתרגם: כי אותם אברים ככל יתר האברים במהותם. והאדם לפני החטא בהיותו שקוע במושכלות לא ידע את הבזיון שבגלוים כי אין השכל מרחיקו. וכדלעיל ח"א פרק ב. ולמונח "המפורסמות" ראה לעיל ח"ב פרק לג הערה . ושים לב מדובר כאן על חשיפה וגלוי בלבד. וראה לעיל הערה . מה שאין כן אבוד הדעת והגוף השכל מחייב הרחקתו, ורי"ח שיבש ובילבל כמנהגו.
הערת המתרגם: פ"א מ"ה.
הערת המתרגם: ראה חגיגה ה ב. אפילו שיחה יתירה שבין איש לאשתו מגידים לו בשעת מיתה.
הערת המתרגם: ברכות י, ב. ובמקור "לם יחתלם" כבר תרגמה הרי"ח נכונה כפי שראה בר"ש, ובתרגומו לפירוש המשנה ברכות פ"ג מ"ר שאין לו ממי להעתיק לא ידעה, ראה שם מהדורתי הערה .
הערת המתרגם: בראשית רבה פרשה צח ה. ופרשה צט ו.
הערת המתרגם: להקנות לבני אדם וללמדם.
הערת המתרגם: יומא כט א.
הערת המתרגם: זהו תרגום מדוייק לפי [רפח] המקור. ואפשר: הפנה מחשבתו, הטריד מחשבתו.
הערת המתרגם: ראה שבת לג א. כתובות ח ב. ועוד.
הערת המתרגם: כלומר: לא רק מצד הדת הדבר אסור ומרוחק, אלא גם חובה מצד ההגיון והתבונה.
הערת המתרגם: ר"ש הוסיף פירוש משלו "להבדילו בה משאר בעלי חיים" והדברים אמת אלא שאינן במקור.
הערת המתרגם: שמות ד יא. וכיוצא בזה כתב גם בתחילת איגרת השמד, ראה שם.
הערת המתרגם: ישעיה נ, ד.
הערת המתרגם: ראה גם הלכות תשובה פ"ח הל' ו.
הערת המתרגם: שמות יט ו.
הערת המתרגם: לקיומו ולקיום המין.
הערת המתרגם: הושע ב י.
הערת המתרגם: "תעליל" ובר"ש "טענה וסיבה".
הערת המתרגם: בר"ש הושמט כאן.
* . תירגמתי כן אם קריאת "כאן " אלף נחה. אבל אם האלף נעה צריך לתרגם: וכאילו.
הערת המתרגם: תרגום מילולי "הכלי" וכן הוא בר"ש.
הערת המתרגם: ישעיה מח ד.
הערת המתרגם: דברים כג ב.
הערת המתרגם: במדבר כה ח.
הערת המתרגם: דברים יח ג.
הערת המתרגם: בר"ש "מבני מעים" ואינו נכון.
הערת המתרגם: איוב לא טו.
הערת המתרגם: דברים כג יד.
הערת המתרגם: מלכים ב יח כז.
הערת המתרגם: ויקרא טו טז.
הערת המתרגם: בראשית יט לב-לה.
הערת המתרגם: דברים כד א.
הערת המתרגם: ויקרא כ יד.
הערת המתרגם: שם יח ו-יט.
הערת המתרגם: איני יודע למה לא מנה "בא" ולא "ידע" ורבים הם במקרא.
הערת המתרגם: תהלים מה י.
הערת המתרגם: דברים כח ל.
הערת המתרגם: "מעצ'ם" ובר"ש "בכלל" ולא דק. [רפט]
חלק שלישי
<h2>פרק [ט]</h2>
החומר - מסך גדול בעד השגת הנפרד כפי שהוא, ואפילו החומר הנכבד והזך ביותר, כלומר: אפילו חומר הגלגלים , כל שכן החומר הזה האפל העכור שהוא החומר שלנו.
ולפיכך כל זמן שחשב שכלנו להשיג את האלוה או אחד השכלים , ימצא המסך הגדול חוצץ בינו לבין ההוא, ועל זה הוא הרמז בכל ספרי הנביאים שאנו מוסתרים בה' והוא נסתר ממנו בעב או בחושך או בערפל או בענן וכיוצא ברמז זה, כי אנו קצרי יכולת להשיגו מחמת החומר.
וזו היא הכוונה באומרו ענן וערפל סביביו הערה על כך שהמונע היא עכירות עצמנו , לא שהוא יתעלה גוף שסביב לו ערפל או עב או ענן ובשל כך נמנעה ראייתו כפי שמשמע פשט לשון המשל.
וכבר נכפל גם משל זה, אמר ישת חושך סתרו . וכן התגלותו יתעלה בעב הענן , וחושך ענן וערפל , גם זה לא היה אלא כדי ללמוד בו על עניין זה, לפי שכל דבר המושג במראה הנבואה אינו אלא משל לעניין מסוים.
ואותו המעמד הגדול, ואף על פי שהיה הגדול מכל מראה נבואה ומחוץ לכל הקש * , אבל לא היה זה ללא עניין, כלומר: התגלותו יתעלה בעב הענן, אלא להעיר כי השגת אמתתו נמנעת ממנו מחמת החומר החשוך הסובב אותנו, לא אותו יתעלה, כי הוא יתעלה אינו גוף.
וכן ידוע ומפורסם באומה שיום מעמד הר סיני היה יום ענן וערפל וגשם מועט , אמר: ה' בצאתך משעיר בצעדך משדה אדום ארץ רעשה גם שמים נטפו גם עבים נטפו מים , ותהיה זו הכוונה גם באומרו חושך ענן וערפל , לא שהוא יתעלה הקיפו סביב החושך, כי הוא יתעלה אין חושך לפניו, אלא האור הבהיר התמידי, אשר משפעו האיר כל חשוך, כמו שנאמר במשלים הנבואיים והארץ האירה מכבודו .
הערות:
הערת המתרגם: בר"ש "מחיצה גדולה ומסך מונע" ולא היה צריך לכל זה.
הערת המתרגם: כך רבנו בחיבורו מתרגם"אלמפארק" ואפשר "הנבדל" ור"ל השכלים שאינם בגוף.
הערת המתרגם: ראה גם יסודי התורה פ"ג הל' ט.
הערת המתרגם: בר"ש "להשיג השם הנכבד מן אחד מן הדעות" וטעות הוא.
הערת המתרגם: בר"ש "ימצא מחיצה ומסך".
הערת המתרגם: אפשר: חצוצים. מובדלים. ובר"ש "שיש עלינו מסך מבדיל בינינו ובין השם".
הערת המתרגם: הראשונה "גמאם" והשניה "סחאב" ותירגמתי את הראשונה "עב" והשניה "ענן " בעקבות רס"ג שתרגם כן במקום שבאו שתיהן יחד כגון בשמות יט ט בעב הענן. ור"ש תרגם להפך. אם כי לא נפקא מינה מידי לפי העניין.
הערת המתרגם: תהלים צז ב.
הערת המתרגם: "ג'והר" העצם המהווה את מהותנו.
הערת המתרגם: ר"ש הוסיף כאן "חושך" ובלבל סדר המילים.
הערת המתרגם: תהלים יח יב.
הערת המתרגם: שמות יט ט.
הערת המתרגם: דברים ד יא.
* . אפשר: הגיון.
הערת המתרגם: יש מי שהגיה "וגשם שוטף" ורחוק הוא במונח הערבי.
הערת המתרגם: שופטים ה ד. וריבוי תארי החוצצים לרמוז לשינויי רמות מושגי המשיגים וכדלעיל ח"ב סוף פרק לב ופרק לג.
הערת המתרגם: יחזקאל מג ב. וזה היה אחרי מראה שלישי שראה יחזקאל כעין שני מראות המרכבה הראשונים אלא שלא תיארו.
<h2>פרק [י]</h2>
אלו ה"מתכלמין " כפי שהודעתיך אינם מדמים העדר כי אם ההעדר המוחלט, אבל העדר התכונות כולם אינם חושבים אותם העדר, אלא חושבים שכל העדר ותכונה דינם כדין שני נגדיים, כמו הסימאון והראות, והמות והחיים, והרי הם לדעתם בדרגת החום והקור .[רצ]
ולפיכך מדברים בסתם ואומרים כי ההעדר אינו זקוק לפועל, אלא הפעולה היא שדרוש לה פועל דווקא. וזה נכון מבחינה מסוימת, ועל אף היותם אומרים שאין ההעדר זקוק לפועל, אומרים לפי היסודות שלהם כי ה' מסמא ומחרש, ומניח הנע, כי ההעדרים הללו לדעתם עניינים מצויים .
ולפיכך ראוי שנודיעך את השקפתנו אנו בזה כפי שמחייב העיון הפילוסופי.
והוא, כבר ידעת כי מסלק המעצור הוא המניע מבחינה מסוימת , כמי שסילק עמוד מתחת קורה ונפלה מחמת כובדה הטבעי, הרי אנו אומרים כי אותו שסילק את העמוד הניע את הקורה, וכבר נזכר זה בשמע .
וכך באופן זה אנו אומרים במי שסילק תכונה מסוימת, שהוא עשה אותו ההעדר, ואף על פי שההעדר אינו משהו מצוי. וכשם שאנו אומרים על מי שכיבה נר בלילה שהוא יצר החושך, כך נאמר במי שקלקל את הראייה שהוא פועל הסימאון, ואף על פי שהחושך והסימאון העדרים ואינם זקוקים לעושה.
ועל פי ביאור זה יתבאר לך דבר ישעיה יוצר אור ובורא חושך עשה שלום ובורא רע , כי החושך והרע העדרים , והתבונן היאך לא אמר 'עושה חושך' ולא אמר 'עושה רע', לפי שאינם דברים מצויים שתיאמר בהם העשייה, אלא הניח עליהם 'בורא', לפי שמילה זו יש לה שייכות בהעדר בשפה העברית, כמו שאמר בראשית ברא אלוהים וגו' והוא מן ההעדר, ואופן יחס ההעדר לפעולת פועל הוא על דרך זו אשר הזכרנו. וכן על דרך זו תבין אמרו מי שם פה לאדם או מי יישום אילם או חרש או פיקח או עיוור.
ויתכן בזה ביאור אחר, והוא, לומר מי הוא אשר ברא את האדם מדבר או יבראהו נעדר דיבור, עניינו המצאת חומר שאינו מקבל אותה התכונה איזו תכונה שתהיה, והרי הממציא חומר מסוים שאינו מקבל תכונה מן התכוונות אומרים עליו שהוא פועל אותו ההעדר, כדרך שאומרים במי שהיה יכול להציל אדם מן הכיליון והתעלם ממנו ולא הצילו שהוא הרגו .
הנה נתבאר לך כי לפי כל ההשקפות אין קשר לפעולת פועל בהעדר כלל, אלא אומרים שהוא פעל את ההעדר במקרה כמו שביארנו, אבל הדבר אשר יפעל הפועל באופן ממשי הוא דבר מצוי בהכרח איזה פועל שיהיה, אלא תהיה פעולתו קשורה במצוי.
ואחרי הקדמה זו עליך לזכור מה שכבר הוכח, כי הרעות אינם רעות אלא ביחס לדבר מסוים, ושכל דבר שהוא רע מבחינת מצוי מן הנמצאים, הרי אותו הרע הוא העדר אותו הדבר או העדר מצב תקין ממצביו, ולפיכך אומרים במשפט כללי, 'הרעות כולם העדרים '* ,
המשל בכך באדם שמותו רע והוא העדרו, וכן חוליו או עוניו או סכלותו רעות ביחס אליו, וכולם העדרי תכונות. וכאשר תתחקה אחרי פרטי משפט זה הכללי תמצא שלא יכזיב כלל , אלא אצל מי שאינו מבדיל בין ההעדר והתכונה ובין שני נגדיים , [רצא] או מי שאינו יודע טבעי כל הדברים, כגון מי שאינו יודע כי הבריאות באופן כללי היא איזון מסוים , ושזה מן העניינים היחסיים , ושהעדר אותו היחס הוא החולי בדרך כלל, והמוות העדר הצורה ביחס לכל חי וכך כל מה שיפסד משאר הנמצאים אין הפסדו אלא העדר צורתו .
ואחר הקדמות אלו יש לדעת ברור כי ה' יתהדר ויתרומם, אין לומר עליו שהוא עושה רע באופן עצמי כלל, כלומר: שהוא יתעלה ירצה במטרה ראשונית לעשות הרע. זה לא יתכן, אלא כל מעשיו יתעלה טוב מוחלט, לפי שאינו עושה אלא מציאות, וכל מציאות טוב, והרעות כולם העדר, ולא שייך בהם פעולה אלא על הדרך אשר ביארנו, במה שהמציא את החומר בטבע זה שהוא בו, והוא היותו צמוד להעדר לעולם כפי שכבר ידוע , ולכן הוא הסיבה בכל הפסד וכל רע. ולפיכך כל מה שלא המציא לו ה' את החומר הזה אינו נפסד, ולא תביאהו רעה מן הרעות .
ונמצאת אמתת פעולת ה' כולה טוב כיון שהיא מציאותית, ולפיכך דיבר הכתוב אשר האיר חשכת העולם ואמר, וירא אלוהים את כל אשר עשה והנה טוב מאוד , ואפילו מציאות החומר הזה התחתון כפי שהוא, עם צמידותו להעדר המחייב את המוות והרעות כולם, כל זה גם טוב מחמת תמידות ההוייה ותדירות המציאות בעקביות , ולפיכך פירש ר' מאיר והנה טוב מאוד, והנה טוב מוות , לעניין אשר העירונו עליו.
והווי זכור מה שאמרתי לך בפרק זה והבינהו, יבאר לך כל מה שאמרו הנביאים והחכמים שכל הטוב מפעולת ה' בעצם, ולשון בראשית רבה אין דבר רע יורד מלמעלה
הערות:
הערת המתרגם: לעיל ח"א פרק עג ההקדמה השביעית.
הערת המתרגם: "מלכאת" ר"ש מתרגם בכל מקום בספר זה ובתירגומו למסכת אבות "קנינים" וכבר העירותי על כך כמה פעמים.
הערת המתרגם: כלומר: תכונה והעדרה.
הערת המתרגם: שאינם [רצ] אלא מקרים נגדיים נשואים בנושא.
הערת המתרגם: כפי הכללים שהניחו, אשר נתבארו שם ח"א פרק עג.
הערת המתרגם: בר"ש "נמצאים" ואם כוונתו לומר שהם נמצאים על דרך ההתכפה העקיבה כפי שהיא באמת השקפת '"מתכלמין " הרי אין במקור מה שמורה על כך. ונמנעתי מלתרגם "נמצאים" אם כי תרגום נכון הוא כדי שלא יעמיס מי שהוא הכוונה הנ"ל במקור.
הערת המתרגם: כדלעיל פתיחת חלק ב הקדמה יח. וראה שם פרק יד ופרק יח.
הערת המתרגם: ראה מטאפיזיקה ספר ט פרק ו מהד' רוזן עמ' .
הערת המתרגם: ישעיה מה ז.
הערת המתרגם: ראה גם פירושו לפסחים פ"א מ"א:
הערת המתרגם: בראשית א א. וראה לעיל ח"ב סוף פרק ל.
שמות ד יא.
הערת המתרגם: אפשר: שאינו מקבל אחת התכונות.
הערת המתרגם: "נכל" לא מלא את חובתו מתוך רשעות. או לפחות שלא בצדק.
הערת המתרגם: ראה סוטה מו ב.
* . איני יודע מקור אמרה זו.
הערת המתרגם: כלומר: שאין בו יוצא מן הכלל. שכל העדר אינו העדר אל האפס המוחלט אלא העדר התכונות, תכונת החיים או תכונת הראות וכדומה. ובר"ש "תמצאם שלא יחסר מהם אחד" ונוסח שלפניו כבכ"י ב, ס, "תכ'רם" במקום"תכד'ב".
הערת המתרגם: ההעדר המוחלט, אשר זה מפשרי לשיטת אפלטון, וכדלעיל ח"ב פרק יג ההשקפה השניה, וכך היא גם שיטת רס"ג לעניין הפסד העולם.
הערת המתרגם: כגון החיים -והמוות, [רצא] הראות-והסימאון, וכדומה.
הערת המתרגם: כגון החום והקור, וכדומה.
הערת המתרגם: על כל זה דובר בהרחבה לעיל ח"א פרק עב.
הערת המתרגם: "אלמצ'אף" אחת מעשר האמירות של אריסטו. סקרם רבנו בסיפרונו "מילות ההגיון " פרק עשירי. ורס"ג בספרו האמונות ודעות סוף מאמר שני, ראה שם מהדורתי. ואף ר"ש עסק בהם בספרונו "פירוש המילות הזרות" אשר ספח לספר זה. ור"ש תרגמו "והוא משער המצטרף" וכך תירגמו כמעט כל הראשונים.
הערת המתרגם: ראה מטפיזיקה ספר ז פרק ו. והכוונה העדר צורתו המצויה בו כעת, הצורה העכשוית ומתפרק הוא ליסודותיו אשר הם במציאות לפי תיאוריות אלה.
הערת המתרגם: כלומר: שההפסד בא בכוח ההוייה ולשם ההוייה וכדלקמן פרק יב, וכדלעיל ח"א פרק עב. וראה גם יסודי התורה פ"ר הל' ה-ו. וראה מטפיזיקה ספר א פרק ד.
הערת המתרגם: כוונת רבנו לחומר הגוף החמישי כפי השערת אריסטו שגרמי השמים בלתי נפסדים אפילו ההפסד העקיבי.
הערת המתרגם: בראשית א לא.
הערת המתרגם: בר"ש הושמט "להעדר" ושובש כל המשפט.
הערת המתרגם: פעולת ההתכפה שדבר בא בעקבות קודמו ללא הפוגה, כי אותה התנועה הגורמת ההתפרדות והחזרה ליסודות היא עצמה בעת ובעונה אחת גורמת ההתערבות וההתרכבות לפי תיאוריות הללו וכדלקמן פרק יב.
הערת המתרגם: בראשית רבה פרשה ט ה.
הערת המתרגם: לפי כ"י ס. "וכלכל" כלומר: חשוב היטב ועיין בכל פרט ממה שאמרתי.
הערת המתרגם: פרשה נא ה.
<h2>פרק [יא]</h2>
הרעות הגדולות הללו הנעשות בין אישי בני אדם מזה לזה כפי המטרות והתאוות וההשקפות והדעות , כולם גם הם נספחים להעדר, לפי שכולם מחיובי הסכלות, כלומר: מהעדר החכמה, כשם שהסומא מחמת העדר הראות לא יחדל מלהיכשל ולהיחבל, ולחבול גם [רצב] בזולתו, מחמת שאין לו מה שינחהו בדרך. כך כתות בני אדם, כל אחד כפי ערך סכלותו פועל בעצמו ובזולתו רעות גדולות ביחס לאישי המין .
ואילו הייתה שם חכמה אשר יחסה לצורה האנושית, כיחס הכוח הרואה אצל העין כי אז היו נמנעים כל נזקיו מעצמו ומזולתו. כי בידיעת האמת מסתלקת האיבה והשינאה, ויבטלו נזקי בני אדם זה לזה. וכבר הבטיח בכך ואמר וגר זאב עם כבש ונמר עם גדי ירבץ וגו' ופרה ודב תרעינה וגו' ושיעשע יונק וגו' , ואחר כך נתן סיבה לכך ואמר, כי סיבת סילוק אלה השנאות וההתקוטטויות וההשתלטויות היא ידיעת בני אדם אז אמתת האלוה, ואמר לא ירעו ולא ישחיתו בכל הר קודשי כי מלאה הארץ דעה את ה' כמים לים מכסים .
דע זה.
הערות:
הערת המתרגם: שכדי להשיג מטרה מסוימת אפילו מטרת גדולה ושררה מדומים מסוגל הוא הרשע להרוג למסור ולהלשין, וכפי שאומרים השוטים"המטרה מקדשת את האמצעים". ובר"ש "הכוונות".
הערת המתרגם: כגון תאוות בשרים או ממון.
הערת המתרגם: כגון שינויי השקפות מדיניות וצורות משטר שונות.
הערת המתרגם: בענייני אמונה ודת כדרך שעשו קלגסי נבוכדנצר לחנניה מישאל ועזריה, וכך עשו גם לדניאל. וכך עושים [רצב] בכל הדורות יורשיהם העכו"מים ויורשי יורשיהם וכל אשר נשמתו משורש נשמתם של אותם קלגסים ארורים אם בכלל יש להם נשמה, וכמו שנאמר בדניאל ו ו "די לא נהשכח לדניאל דנא כל עלה להן השכחנא עלוהי בדת אלהיה".
הערת המתרגם: כלומר: שהרעות שאלה יכולים לעשות הם רק ביחס לכל פרט ולכל יחיד מיחידי אותו המין אבל לא לכללות המין.
הערת המתרגם: אפשר: אל.
הערת המתרגם: ישעיה יא ו-ח. וכן כתב בהלכות מלכים פרק יב הל' א שפסוקים אלו משל. ונגד דעת רס"ג שפירשם כפשטם בספרו אמונות ודעות מאמר ח פרק ח, ראה שם מהדורתי.
הערת המתרגם: ישעיה יא ט. וכן כתב גם בהלכות תשובה פ"ט הל' ב. ובהלכות מלכים פי"ב הל' ה. ובפירושו לסנהדרין פ"י מ"א מהדורתי עמ' רז. וראה גם מאמר תחיית המתים מהדורתי קטע ו, שם תקף בחריפות את שיטת רס"ג אם כי לא הזכירו בשמו.
<h2>פרק [יב]</h2>
רבות עלה בדמיון ההמון כי הרעות בעולם יותר מן הטובות , עד שבהרבה מהטפות כל העמים ובשיריהם כוללים עניין זה, ואומרים כי פלא הוא שימצא בעולם טוב. אבל רעותיו רבים ותדירים, ואין הטעות הזו אצל ההמון בלבד, אלא גם אצל מי שחושב שהוא יודע משהו.
יש ל"אלראזי" ספר מפורסם וקראו "אלאלאהיאת", כלל בו מהזיותיו וסכלויותיו גדולות , ומכללן עניין אשר בדה אותו , והוא שהרע במציאות יותר על הטוב, ושכאשר תשווה בין נחת האדם ותענוגותיו במשך זמן שלותו * כנגד מה שיארע לו מן הצער והייסורים הקשים והמחלות והמומין והדאגות והיגונות והכישלונות, אז תמצא כי מציאותו- כלומר: האדם -נקמה, ורעה רבה מנת חלקו, והמשיך לאמת השקפה זו בסקירת [רצג] הפגעים הללו כדי להתנגד לכל מה שחושבים אנשי הצדק על חסדי ה' וטובו הגלויים, ושהוא יתעלה הטוב המוחלט, וכל מה שיבוא מאתו טוב מוחלט בלי ספק.
וסיבת כל הטעות הזו, מפני שהסכל הזה ודומיו מן ההמון אינם בוחנים את המציאות כי אם באישי האדם לא יותר, ומדמה כל סכל כי כל המציאות למען אישיותו, וכאילו אין שם מציאות כי אם הוא בלבד, ואם אירע לו דבר הפך מה שרצה החליט ופסק כי כל המציאות רע.
ואלו התבונן האדם במציאות והשכיל אותה וידע אפסות ישותו בה , כי אז היה מתברר לו האמת, ומתגלה כי ההזיות הגדולות הללו שהוזים בני אדם על ריבוי רעות העולם, אינם אומרים כי זה ביחס למלאכים, ולא ביחס לגלגלים ולכוכבים, ולא ביחס ליסודות ומה שהורכב מהן מן הדומם והצומח, ואף לא ביחס למיני בעלי החיים , אלא כל מחשבתם רואה מקצת אישי המין האנושי, ומתפלאים על אותו אשר אכל המאכלים הרעים עד שאחזו ראתן היאך בא עליו ההיזק הגדול הזה, והיאך נמצא הרע הזה.
וכן מתפלאים על מי שהרבה בתשמיש עד שלקה בסימאון , ויגדל בעיניהם פגעו של זה בסימאון, וכן כל כיוצא בזה.
וההבחנה האמיתית היא, שכל אישי מין האדם שבמציאות, וכל שכן זולתם ממיני בעלי החיים, הם דבר שאין לו ערך כלל ביחס לכללות המציאות ההמשכית, כמו שבאר ואמר: אדם להבל דמה וגו' , אנוש רימה ובן אדם תולעה , אף שוכני בתי חמר וגו' הן גויים כמר מדלי וגו' , וכל מה שנאמר בלשון ספרי הנביאים מן העניין הזה הנכבד גדול התועלת בידיעת האדם את ערכו.
ואל יטעה ויחשוב כי המציאות בגלל אישיותו בלבד, אלא המציאות בגלל רצון בוראו לדעתנו , אשר מין האדם הפחות מכל מה שיש בו ביחס לנמצאים העליונים כלומר: הגלגלים והכוכבים, אבל ביחס למלאכים הרי אין יחס באמת בינו לבינם , אלא שהאדם הוא הנכבד בכל ההוויה בעוולמנו השפל, כלומר: שהוא הנכבד בכל מה שהורכב מן היסודות, ואף עם זאת הרי מציאותו טובה גדולה לו וחסד מאת ה' במה שייחדו בו ועשאו שלם . ורוב הרעות שיארעו באישיו הן מחמתם, כלומר: מחמת אחדי האדם החסרים.
וממגרעותינו אנו צועקים ומשוועים, ומרעות שאנו עושים אותה בעצמנו בבחירתנו אנו מצטערים ומיחסים את זה לה', יתעלה מכך, כמו שביאר בספרו ואמר "שיחת לו לא בניו מומם" וגו' , וביאר שלמה את זה ואמר "אוולת אדם תסלף דרכו ועל ה' יזעף לבו" .
וביאור הדבר שכל רע שיארע לאדם חוזר אל אחד משלשה מינים:
המין הראשון מן הרעות, מה שיארע [רצד] לאדם * מצד טבע ההוויה וההפסד, כלומר: מחמת שהוא בעל חומר.
כי משום כך נפגעים מקצת בני אדם במומים וחסרונות מלידה, או שיארעו מחמת שינויים הנעשים ביסודות כקלקול האוויר או הברקים ושקיעת האדמה, וכבר ביארנו כי החכמה האלוהית חייבה שלא תהא הוויה כי אם בהפסד, ואלמלי ההפסד הזה האישי לא התמידה ההוויה המינית , והנה נתבאר החסד המוחלט והאושר ושפע הטוב.
ומי שירצה להיות בעל בשר ועצמות, ולא יתרשם ולא יארעו דבר ממאורעות החומר, הרי רצה לאחד בין ההפכים בלי שירגיש בדבר , והוא, שהוא רוצה להיות מתרשם בלתי מתרשם , כי אילו לא היה מקבל רושם לא היה מתהווה, והיה נעשה המצוי ממנו פרט לא פרטי מין .
נכון הדבר אשר אמר גאלינוס בשלישי מן התועליות , אמר אל תשלה את עצמך בהבל שאפשר שיתהווה מדם הנידה ושכבת זרע חי שלא ימות או שלא יצטער , או תדיר תנועה, או בהיר כשמש.
ודבר זה שאמר גאלינוס הוא הערה על חלק ממשפט כללי. והמשפט הוא שכל מה שאפשר שיתהווה מאיזה חומר שיהיה, הרי הוא מתהווה בתכלית השלמות האפשרית להתהוות מאותו החומר המיני, וישיג פרטי המין מן החיסרון כפי חיסרון החומר של אותו הפרט, ותכלית מה שאפשר שיתהווה מן הדם והזרע והשלם שבו הוא מין האדם, כפי שכבר נודע מטבעו שהוא חי הוגה מת, והכרחי למין זה מן הרע שימצא .
ואתה מוצא עם זאת, שהרעות הבאות על בני האדם מן המין הזה מעטות מאוד מאוד, ואירוען נדיר מאוד, לפי שאתה תמצא ערים עומדות אלפי שנים לא שקעו ולא נשרפו, וכן נולדים אלפים מבני אדם בתכלית השלמות, ואינו נולד בעל מום כי אם לעתים רחוקות.
ואם יתעקש המתעקש ולא יאמר לעיתים רחוקות, הרי הוא מעט מאוד, ואינו לא אחד ממאה ולא אחד מאלף מן הנולדים במצב השלמות.
והמין השני מן הרעות הוא מה שיארע לבני אדם זה מזה, כהשתלטם זה על זה.
והרעות הללו יותר מרעות המין הראשון, וגורמי זה רבות וידועות, וגם הם ממנו , אבל אין לעשוק עיצה עליהם, ועם זאת הרי כל מדינה מצויה בעולם בכללו, לא ימצא בין אנשי אותה המדינה מין זה מן הרעות נפוץ הרבה כלל, אלא שגם מציאותו מעטה, כגון אדם האורב לאדם והורגו או יגנבהו בלילה.
אבל יהיה מין זה מן הרעות, כולל בני אדם רבים במלחמות הגדולות. וגם זה אינו מרובה בכל הארץ.
והמין השלישי מן הרעות הוא מה שיארע לאדם ממנו מפעולתו הוא עצמו, וזה הוא המצוי הרבה, והרעות האלה יותר מרעות המין השני בהרבה, ומרעות המין הזה צועקים כל בני אדם. וזהו אשר לא תמצא מי שאינו [רצה] חוטא בו על עצמו כי אם מעטים. וזהו אשר ראוי לגנות עליו את הנפגע באמת, ולומר לו כמו שנאמר, מידכם הייתה זאת לכם , ונאמר משחית נפשו הוא יעשנה.
ועל המין הזה מן הרעות אמר שלמה אוולת אדם תסלף דרכו וגו' , וכן כבר ביאר במין הזה מן הרעות שהם מעשה האדם בעצמו, והוא אומרו: לבד ראה זה מצאתי אשר עשה האלוהים את האדם ישר והמה בקשו חשבונות רבים , ואותם המחשבות הם אשר הביאו עליהם הרעות הללו.
על מין זה נאמר כי לא יצא מעפר און ומאדמה לא יצמח עמל וביאר מיד בסמוך, כי האדם הוא אשר ממציא את המין הזה מן הרע, ואמר כי אדם לעמל יולד וגו' .
ומין זה נספח הוא לכל המגרעות, כלומר: לגרגרנות באכילה ובשתייה ובתשמיש, והעסק בהם בהפרזת כמות, או באי סדר, או בהפסד איכות המזון, ויהיה זה סיבה לכל התחלואים והפגעים הגופניים והנפשיים, אשר לחליי הגוף הרי ברורים.
ואשר לחליי הנפש מרוע ההנהגה הזו, הרי משני דרכים:
האחד השינוי שאירע לנפש בהכרח מחמת שינוי הגוף מצד היותה כוח גופני, כפי שכבר נאמר כי מידות הנפש נספחות למזג הגוף .
והדרך השני הוא מה שהנפש מתרגלת לדברים שאינם הכרחיים, ונעשים לה נוהג, ותושג לה תכונת התשוקה למה שאינו הכרחי לא לקיום הפרט ולא לקיום המין, ותשוקה זו היא דבר שאין לו סוף.
אבל הדברים ההכרחיים כולם מוגדרים ויש להם תכלית, אך המותרות אין להם סוף: אם תהיה לך תשוקה שיהו כליך של כסף, הרי היותם של זהב יותר נאה, ואחרים עשאום שהם , ושמא יעשום גם מן הפטדה והאודם וכל מה שאפשר למצוא.
ולא יחדל כל סכל נבער מדעת בדאגה ויגון על שלא הצליח לעשות כמו שעשה פלוני מן המותרות, ועל הרוב יביא עצמו לידי סכנות גדולות, כהפלגה בים, ושירותי המלכים , וכל מטרתו בכך להשיג אותן המותרות הבלתי הכרחיות, וכאשר יביאוהו צרות באותם הדרכים שהוא הלך בהם יתלונן על משפט ה' וגזרתו, ויבוא לקלל הזמן , ויתפלא על מיעוט עשותו צדק, מדוע אינו עוזרו להשיג ממון רב, כדי למצוא בו הרבה יין להשתכר בו תמיד, ומספר נערות עדויות במיני הזהב ואבני החן כדי שיעוררוהו למשגל יותר ממה שביכולתו כדי שיתענג, כאילו התכלית המציאותית אינה אלא עונג השפל הזה בלבד.
עד כה * הגיעה טעות ההמון, עד שייחסו לבורא חוסר יכולת במציאות הזו, שהמציאו בטבע הזה המחייב את הרעות הגדולות הללו כפי דמיונם, מפני שאותו הטבע אינו נשמע לכל בעל מגרעת להשיג מגרעותיו, עד שיביא לנפשו הרעה כל דרישותיה אשר אין להם סוף כמו שביארנו * .
אבל החסידים החכמים כבר ידעו חכמת המציאות הזו והבינו אותה, כמו שבאר דוד ואמר כל אורחות ה' חסד ואמת לנצרי בריתו [רצו] ועדתיו , אומר כי אותם אשר נצרו טבע המציאות וחוקי התורה וידעו תכליתם, נתברר להם אופן החסד והאמת בכל, ולפיכך עשו מטרתם מה שהייתה הכונה בהם מחמת היותם אדם, והיא ההשגה .
ובגלל צורך הגוף מבקשים ההכרחי, לחם לאכול ובגד ללבוש ללא מותרות, וזה הקל ביותר, ואפשר להשיגו בעיסוק מועט אם יסתפק אדם בהכרחי, וכל מה שאתה רואה מקושי הדבר הזה וכבדו עלינו הוא מחמת המותרות ודרישת הבלתי הכרחי, נעשה קשה אפילו מציאת ההכרחי, לפי שכל מה שהתקוות תלויות במותרות יותר, יהיה הדבר יותר קשה, ויתבזבזו הכוחות וההשגים במה שאינו הכרחי, ובכך לא ימצא ההכרחי.
וראוי שתתבונן על מצבנו במציאות, שכל מה שהיה הדבר הכרחי יותר לבעלי החיים הרי מציאותו יותר, והוא זול יותר, וכל שהוא פחות הכרחי מציאותו פחות והוא יקר מאוד.
והנה הדבר ההכרחי לאדם דרך משל, הוא האויר והמים והמזון, אלא שהכרחיות האויר גדולה יותר, לפי שאם יעדר לו רגעים מספר היה אבד, אבל המים אפשר שיתקיים יום או יומים, והאויר יותר מצוי ויותר זול בלי ספק.
והכרחיות המים יותר מהכרחיות המזון, לפי שאם ישתה ולא יאכל אפשר שיתקיים איזה אדם ארבעה ימים ואף חמישה ללא מזון. ואתה מוצא המים בכל עיר יותר מן המזון ויותר זול. וכך הדבר נוהג במיני המזון, היותר הכרחי יותר מצוי ויותר זו באותו המקום מאותו שאינו הכרחי.
אבל המור והאהל והאודם והפיטדה איני סבור שמי שהוא מבריאי הדעת יחשוב שיש להן צורך חשוב לאדם, זולתי לרפואה, ויש תחליף להן ולדומיהם הרבה מן העשבים והחומרים. והנה זה הוא ביאור חסדי ה' יתעלה וטובו ואפילו כלפי החי הזה החלש.
אבל ביאור צדקו יתעלה והשוותו ביניהם הרי פשוט מאוד מאוד, לפי שאין בהוויה וההפסד הטבעיים מה שמיוחד למין חי מכל יתר מיני בעלי החיים בכוח מיוחד בו, או באבר נוסף על אחר ממינו, אלא כל הכוחות הטבעיים והנפשיים והחיוניים והאברים הנמצאים בפרט הזה הם הנמצאים בשני באופן עצמי.
ואם היה שם חיסרון הרי זה במקרה מחמת דבר שאירע ממה שאינו בטבע, וזה מועט כמו שביארנו .
ואין הבדלים כלל בין אותם שהם כדרך הטבע, זולתי מה שהוא חיובי מצד שינוי עתוד החומרים אשר זה הכרחי לטבע חומר אותו המין שהייתה המטרה בו לזה בלעדי זה .
אבל מה שיש לזה צרורות מור רבים ובגדים מוזהבים, וזה אין לו המותרות הללו בחייו, אין בזה כל רע ולא עוול, וזה אשר יש לו המותרות הללו לא השיג שום דבר נוסף בעצמותו , אבל השיג דמיון שוא או משחק.
וזה שהוא נעדר מותרות החיים לא חסר לו מאומה חיובי, ולא העדיף המרבה והממעיט לא החסיר, איש לפי אוכלו לקטו , זהו מצב הרוב בכל זמן ובכל מקום, ואין לשים לב לבודדים כמו שביארנו.
ולפי שתי הבחנות הללו יתבארו לך חסדיו יתעלה על ברואיו [רצז] בהמצאת ההכרחי באופן סדיר, והשוואתו בין אישי המין בבריאתם. ולפי הבחנה זו האמיתית אמר רבן של חכמים כי כל דרכיו משפט , ואמר דוד כל אורחות ה' חסד ואמת וגו' כמו שביארנו , ובפירוש אמר דוד טוב ה' לכל ורחמיו על כל מעשיו , כי המצאתנו הוא הטוב הגדול בהחלט כמו שביארנו, ובריאת הכוח המנהיג את בעלי החיים הם הרחמים עליו כמו שביארנו.
הערות:
הערת המתרגם: "כ'יאל" דמיון, כוח המדמה. ובר"ש "יעלה בלב".
הערת המתרגם: אפשר לתרגם: על הטובות. ולעצם העניין נראה שגם רס"ג סבור כן, ראה בספרו אמונות ודעות המאמר התשיעי פרק א מהדורתי עמ' רסב "או שהם שקולים או שהדברים המדאיבים מכריעים את המשמחים" ע"ש.
הערת המתרגם: "כ'טב" דברי תרגם הטפה, משא, נאום מעשה חושב. ובר"ש "חידות" ואינו נכון. ולעיל ח"ב סוף פרק כג "ספור" וגם זה בלתי נכון.
הערת המתרגם: תרגום מלולי "בזמן " וכך תרגם ר"ש. ואפשר גם"בחיים".
הערת המתרגם: בר"ש "רק" ואינו נכון.
הערת המתרגם: אבו בכר מחמד אבן זכרייה אלראזי, חי בין השנים - . מעיר ראי במחוז כ'ראסאן שבפרס. דתו איסלאם. ומלבד ספר "האלוהיות" שמזכיר רבנו כאן, חיבר גם"כתאב אלחאוי" "המקיף" או "הכולל", בענייני רפואה, והוא נחשב מגדולי חכמי הרפואה המוסלמים, ורבנו מזכירו הרבה פעמים בספריו הרפואיים.
הערת המתרגם: "עט'אים" כלומר: דברים חמורים. ותירגמתי כן בעקבות רבנו בפירושו לאבות פ"א מט"ז מהדורתי עמ' תכ. ובר"ש "הרבה" ואינו נכון.
הערת המתרגם: "ארתכבה" בדותה זדונית ומרושעת.
* . לפי כ"י ב, במשך ימי חייו. ונראית נכונה יותר.
הערת המתרגם: "עאהה" כולל כל מחלה גופנית אורבנית, וכך תרגם רס"ג צרעה" בשמות כג כח ודברים ז כ. ובר"ש והמומין.
הערת המתרגם: "זמאנאת" ותירגמתי כן לכלול כל מומי האברים החיצוניים, ובר"ש "וביטול האברים" ונכון הוא, ורס"ג תרגם בויקרא כא יח פסח "אזמן ". [רצג] "וג'ודה" בר"ש "למציאותו וטובתו" ונראה שבתחילה טעה וחשב כי היא מעניין "וג'וד" ותרגם"מציאות", ואח"כ הרגיש בטעותו ותיקן "טוב" והמעתיקים השחילו שתיהן ללא הבחנה.
הערת המתרגם: כלומר: סוקרים את העובר על הפרט היחיד מבני האדם.
הערת המתרגם: ועצם רצונו עדין טעון מבחן ומבחנה אם טוב הוא.
הערת המתרגם: תירגמתי כאן "חט'ה" ישותו, אם כי אינה מדוייקת. והכוונה השפעת מציאותו של אדם בעולם. וראה לעיל ח"ב פרק ל, הערה . וכתב ביסודי התורה פ"ד הל' יב, בזמן שאדם מתבונן בדברים האלו ומכיר כל הברואים ממלאך וגלגל ואדם כיוצא בו ויראה חכמתו של הקב"ה בכל היצורים וכל הברואים, מוסיף אהבה למקום ותצמא נפשו ויכמה בשרו לאהוב המקום ברוך הוא. ויירא ויפחד משפלותו ודלותו וקלותו כשיעריך עצמו לאחד מהגופות הקדושים הגדולים, וכל שכן לאחת מהצורות הטהורות הנפרדות מן הגולמים שלא נתחברו בגולם כלל, וימצא עצמו שהוא ככלי מלא בושה וכלימה ריק וחסר.
הערת המתרגם: "הדיאן" ובר"ש "שיגעון" ולא דק.
הערת המתרגם: כלומר: אינם טוענים שסקרו את המציאות כולה.
הערת המתרגם: "תג'ד'ם" ואפשר "מוכה שחין ". ובר"ש "עד שהצטרע", וראה פירוש רבנו למסכת כתובות פ"ג מ'ד מהדורתי הערה .
הערת המתרגם: ראה הלכות דעות פ"ד הל' יט.
הערת המתרגם: תהלים קמד ד.
הערת המתרגם: איוב כה ו.
הערת המתרגם: שם ד יט.
הערת המתרגם: ישעיה מ טו.
הערת המתרגם: וכדלעיל ח"ב פרק כה ד"ה ודע.
הערת המתרגם: לפי שאין יחס בין הגוף לנפרד. וכדלעיל ח"א פרק נו.
הערת המתרגם: עצם מציאותו חסד הוא ולא עוד אלא שחננו כוח הבחנה הגיון ואף שכל.
הערת המתרגם: בכל יחיד ויחיד ובכל פרט ופרט.
הערת המתרגם: דברים לב ה.
הערת המתרגם: משלי יט ג. [רצד]
* . אפשר: מה שיפגע באדם.
הערת המתרגם: "אלצואעק" הברקים העצומים המלווים לבות אש. וכבר העירותי על כך לעיל ח"א פרקים נד. עב. וח"ב פרק מד. ובר"ש "הברקים העצומים הנקרא בלעז לנבי"ש" ובשלושת המקומות דלעיל תרגם"זוועה" וכבר העיר על כך בפירוש המילות הזרות שלו.
הערת המתרגם: יותר נכון "הפרטי".
הערת המתרגם: וראה גם לעיל פ"ח הערה .
הערת המתרגם: "תאת'ר" קבלת השפעה והתרשמות. להיות נפעל.
הערת המתרגם: השווה גם רס"ג באמונות ודעות מאמר ד פ"ב.
הערת המתרגם: כלומר: אותו הפרט היחיד שנברא תחילה.
הערת המתרגם: בר"ש "מן הספר הנקרא תועלות האברים" וכך באמת שמו המלא של הספר.partium usu De] והוא מחולק לשבעה עשר פרקים ורבנו הרבה מאוד לדון בדבריו ולחלוק עליו בספריו הרפואיים.
הערת המתרגם: כלומר: שלג יבואהו צער ומכאוב.
הערת המתרגם: "נאטק" בעל הגיון ותבונה. ור"ש מתרגם בכל מקום"מדבר".
הערת המתרגם: כלומר: שמין רעות כאלה שיפרט רבנו הלאה, הכרחיים להמצא בכל מורכב מחומרים כאלה, כי סוג זה של העדר הוא חלק מן ההוויה ותהליך מתהליכיה. וראה לעיל ח"א פרק ז. ובר"ש "ואי אפשר לזה המין מבלתי רע שימצא לו" ולדעתי לא דק.
הערת המתרגם: וענינה התנגדות והכחשה תוך ויכוח עקשני. ובר"ש "ואם יתגבר המתגבר" ולא דק.
הערת המתרגם: מצד האדם עצמו.
הערת המתרגם: אפשר: לנעשק.
הערת המתרגם: אפשר: המתנכל.
הערת המתרגם: כלומר: המלחמות. ובתפילת שלמה במלכים א ח פתח במלחמה וסיים [רצה] במלחמה ושלב אסונות הטבע באמצע.
הערת המתרגם: מלאכי א ט. ושם אין "לכם". והושחלה מתוך שיגרה שבעל פה בחילוף עם הפסוק בישעיה נ יא.
הערת המתרגם: משלי ו לב.
הערת המתרגם: שם יט ג. וראה תענית ט א. שים לב לדברי ר' יוחנן שם כי הם מרפסי אגרי.
הערת המתרגם: קהלת ז כט.
הערת המתרגם: איוב ה ו.
הערת המתרגם: שם ה ז.
הערת המתרגם: תירגמתי כן כי שם זה משומש אצל חז"ל גם ללהיטות בתשמיש. וראה משנה נדה פ"י מ"ז. ואפשר לתרגם: תאוותנות.
הערת המתרגם: ראה גם הלכות דעות פ"ד הל' טו.
הערת המתרגם: "בלור" תירגמתי "שהם" בעקבות רס"ג בשמות כח כ. ובר"ש "ספיר".
הערת המתרגם: "זמרד" כך תרגם רס"ג פיטדה בשמות כח יז. ובר"ש "נופך".
הערת המתרגם: "יאקות" כך תרגם רס"ג שם.
הערת המתרגם: כי שרותי המלכים סכנות רבות יש בהן לגוף ולנפש, וראה פירוש רבנו לאבות פ"א מ"י מהדורתי.
הערת המתרגם: כינוי כלפי מעלה, כעין והיה כי ירעב והתקצף וקילל במלכו ובאלוהיו. ישעיה ח כא.
הערת המתרגם: בר"ש "מזויינות" והוא עבר ערביה.
הערת המתרגם: ר"ש הוסיף משלו "ורקמה".
* . אפשר: עד כדי כך.
הערת המתרגם: חוסר יכולת לנהל את העולם כפי רצון כל שוטה ולספק לו כל תאוותיו. ובר"ש "עד שהלאו ה' בזה" ואינו ברור.
* . ומקור דברי רבנו כאן בירושלמי שבת פרק יג הל' ג, ורבנן אמרי תשעים ותשעה מתים בפשיעה ואחד בידי שמים. עיין שם היטב כל דברי יתר האמוראים.
הערת המתרגם: "אלפצ'לא" ובר"ש "החשובים" ושמא טעות [רצו] הוא.
הערת המתרגם: תהלים כה י. ובהלכות דעות פ"ד הל' טו הוא ששלמה אמר בחכמתו שומר פיו ולשונו שומר מצרות נפשו, ע"ש.
הערת המתרגם: ראה גם דברי רבנו בהקדמתו לסדר זרעים מהדורתי ד"ה דע שהקדמונים, עמ' טל והלאה.
הערת המתרגם: בראשית כח כ.
הערת המתרגם: "ובד'לתה אזיד" יותר נכון לתרגם"והצעו יותר" ובר"ש "ויותר בחינם" ואיני יודע דרגות בחינם, אבל בזול או בהצע יש דרגות.
הערת המתרגם: כלומר: כל מקום לפי הרגליו.
הערת המתרגם: "מסך" וכדברי רבנו בפירושו למשנה כרתות פ"א מ"א ובספר היד החזקה הלכות כלי המקדש פ"א הל' ג, ור"ש לא תרגמה.
הערת המתרגם: "ענבר" תירגמתי כן בעקבות רס"ג בתירגומו לתהלים מה ט. וראוי היה לתרגם"כפת הירדן" כפירוש רבנו בכריתות פ"א מ"א ראה שם מהדורתי. ור"ש לא תרגמה.
הערת המתרגם: "זמרד" וראה לעיל הערה . ושם תרגם ר"ש "נופך" וכאן "ברקת" וכן לא ייעשה.
הערת המתרגם: לעיל בפרק זה.
הערת המתרגם: נראה לי שכוונת משפט זה להבדלים שבין זכר לנקבה בעצם המבנה וביתר הנספחים כגון הזקן וכדומה.
הערת המתרגם: כעין מה שנאמר ברבות הטובה רבו אוכליה ומה כשרון לבעליה כי אם ראות עיניו. וראה בפירוש שם מהדורתי עמ' רכה--רכו.
הערת המתרגם: בר"ש "מותר הפרנסה" ואינו נכון.
הערת המתרגם: שמות טז יח.
הערת המתרגם: אפשר: ליוצא מן הכלל לנדיר.
הערת המתרגם: "סייד [רצז] אלעאלמין " ובר"ש "אדון הנביאים" וכך הוא במקצת נוסחות. ושמא רצו להשוות לאמור לעיל ח"ב פרק יט. וראה לעיל ח"א פרק נד.
הערת המתרגם: דברים לב ד. דן תהלים כה י.
הערת המתרגם: לעיל ד"ה אבל החסידים.
הערת המתרגם: תהלים קמה ט.
חלק שלישי
<h2>פרק [יג]</h2>
רבות נבוכו מחשבות השלמים בחקירת תכלית המציאות הזו מה היא, והנני מבאר ביטול חקירה זו לפי כל השיטות .
ואומר, כל פועל הפועל בכוונה -
הכרחי שיהא לאותו הדבר שעשה תכלית מסוימת בגללה נעשה, וזה פשוט אינו צריך הוכחה כפי העיון הפילוסופי.
וכן גם ברור שהדבר שנעשה בכוונה כך , מחודש הוא אחר שלא היה.
ועוד ממה שהוא ברור ומוסכם לדברי הכל, כי מחויב המציאות אשר לא נעדר כלל ולא יעדר אינו זקוק לעושה, וכבר ביארנו את זה . וכיון שאינו פעוול, בטלה ממנו חקירת התכלית.
ולפיכך אין לומר מה תכלית מציאות הבורא יתעלה, כיון שאינו דבר נברא.
הנה נתבאר לפי ההקדמות הללו, כי התכלית אינה נדרשת אלא לכל מחודש שנעשה בכוונת בעל דעה . כלומר: למה שיש לו מוצא שכלי, צריך בהחלט לחקור על הסיבה התכליתית מה היא, אבל הדבר שאינו מחודש, אין לדרוש לו תכלית כמו שאמרנו.
ואחר הקדמה זו דע, שאין מקום לבקשת תכלית לכלל המציאות, לא לפי השקפתנו שאנו סוברים שהעולם מחודש, ולא לפי השקפת אריסטו בקדמות.
והוא, שלפי השקפתו בקדמות העולם אין לבקש תכלית סופית לחלק מחלקי העולם , לפי שלא יתכן לפי השקפתו לומר מה תכלית מציאות השמים, ומדוע היא בשיעור זה ובמספר זה, ולא מדוע היה החומר בך, ולא מה תכלית מין זה מבעלי החיים ולא מן הצומח, כי הכל לדעתו על דרך החיוב הנצחי אשר לא חדל להיות ולא יחדל .
ואף על פי שמדעי הטבע חוקרים על תכלית לכל מצוי טבעי, אלא שאין היא התכלית הסופית אשר אנו מדברים בה בפרק זה . לפי שכבר נתבאר במדעי הטבע, כי הכרח שיהא לכל מצוי טבעי תכלית מסוימת, ושהסיבה הזו התכליתית, והיא התשובה שבארבע הסיבות, נעלמת ברוב המינים.
ואריסטו אומר תמיד בפירוש, כי אין הטבע עושה מאומה לבטלה , כלומר: שכל פעולה [רצח] טבעית יש לה בהחלט תכלית מסוימת. וכבר ביאר אריסטו כי הצמח נברא בעבור בעלי החיים, וכן ביאר במקצת הנמצאים כי זה בגלל זה, ובפרט באברי בעלי החיים . ודע כי מציאת התכלית הזו בדברים הטבעיים משכה את הפילוסופים בהכרח לסבור מוצא אחר זולת הטבע, והוא שקורא אותו אריסטו מוצא שכלי או אלוהי, הוא אשר עושה זה בגלל זה.
ודע כי מן הראיות החזקות על חידוש העולם אצל כל בעל צדק , הוא מה שתתקיים עליו ההוכחה בנמצאים הטבעיים, כי לכל דבר מהם תכלית מסוימת; ושזה בגלל זה, ראיה על כוונת מכוון, ולא תתכן כוונה כי אם עם חידוש מחודש .
ואחזור למטרת הפרק והוא הדיבור על התכלית.
ואומר, כבר ביאר אריסטו כי בדברים הטבעיים יהיה הפועל והצורה והתכלית אחד, כלומר: אחד במין, והוא שצורת ראובן, דרך משל, היא הפועלת הצורה האישית של חנוך בנו, והדבר אשר פעלה הוא מתן צורה ממינה לחומר חנוך, ותכלית חנוך שתהא בו צורה אנושית. וכך לדעתו כל אחד מיחידי המינים הטבעיים הצריכים להולדה, הרי שלושת הסיבות בהן ממין אחד, וכל זה הוא התכלית הראשונה. אבל מציאת תכלית סופית לכל מין הרי חושב כל מי שדבר בטבע שלא יתכן בלעדיה , אלא שידיעתה דבר קשה מאוד, כל שכן תכלית המציאות בכללותה.
ומה שנראה מדברי אריסטו, כי התכלית הסופית לדעתו למינים הללו, היא תדירות ההוויה וההפסד, שהוא הכרחי למען המשכיות ההוויה בחומר הזה אשר לא יתכן קיום פרטיו. ושיתהווה ממנו תכלית מה שהתהוותו אפשרית, כלומר: בשלמות האפשרית, כי המטרה הסופית הגעת השלמות. וברור הוא כי השלם ביותר שמציאותו אפשרית בחומר הזה הוא האדם, ושהוא סוף המורכבים האלה והשלם שבהם; ואפילו אם ייאמר כי כל הנמצאים מתחת גלגל הירח הם בגללו, יהיה זה נכון בדרך זו, כלומר: היות תנועת המשתנה בגלל ההוויה להשגת היותר שלם ככל האפשר . ואין אריסטו חייב לשאול מה תכלית מציאות האדם כפי שיטתו בקדמות, כיון שהתכלית הראשונית לדעתו לכל פרט מתחדש שלמות אותה הצורה המיניות וכל פרט שנשלמו בו הפעולות החיוביות מאותה הצורה כבר הושגה תכליתו כפי השלמות והשכלול, והתכלית הסופית למין היא תדירות הצורה הזו להמשכיות ההוויה וההפסד עד שלא תמצא הוויה שיש לבקש בה יותר שלם כפי האפשר.
והנה הדבר ברור כי לפי שיטת הקדמות תבטל דרישת התכלית הסופית למציאות בכללותה.
אבל לפי השקפתנו ושיטתנו בחידוש העולם בכללותו אחר ההעדר, הרי אפשר לחשוב כי שאלה זו חיובית כלומר: דרישת התכלית לכל המציאות הזו.
וכן אפשר לחשוב כי תכלית כל המציאות היא מציאות מין האדם בלבד כדי שיעבוד את ה', וכל מה שנעשה לא נעשה אלא בגללו, עד שאפילו הגלגלים אינם סובבים אלא לתועליותיו ולהמצאת צרכיו , ומקצת פשטי [רצט] ספרי הנביאים מסייעים למחשבה זו בהרבה: , לשבת יצרה , אם לא בריתי יומם ולילה חוקות שמים וארץ לא שמתי , וימתחם כאהל לשבת . ואם הגלגלים הם בעבור האדם, כל שכן שאר מיני בעלי החיים והצומח.
והשקפה זו כאשר מתחקים אחריה כפי שראוי למשכילים להתחקות אחרי ההשקפות, יתבאר מה שיש בה מן השיבוש, והוא, יש לומר לבעל הדעה הזו, התכלית הזו שהיא מציאות האדם, האם הבורא יכול להמציאו בלי כל המצעים הללו או אי אפשר שימצא כי אם לאחר כל אלה?
אם יאמר אדם שאפשר, ושה' יכול להמציא את האדם ללא שמים דרך משל, אז ייאמר ומה תועלת יש לו בכל הדברים הללו אשר אין הם התכלית אלא הם בגלל דבר שמציאות אותו הדבר אפשרית בלעדי כל אלה. ואפילו אם היה הכל בגלל האדם, ותכלית האדם כמו שנאמר לעבוד את ה', הרי השאלה עומדת, והיא מה התכלית בהיותו עובד, והוא יתעלה אינו מוסיף שלמות אם יעבדהו כל מה שברא וישגוהו השגת אמת * , ולא יבואהו חיסרון אם לא יהיה זולתו מצוי כלל?
ואם יאמר אין זה לשלמותו אלא לשלמותנו, לפי שכך הוא הטוב לנו והיא שלמותנו, תתחייב השאלה עצמה ומה תכלית מציאותנו בשלמות זו , והכרחי הוא שיסתיים הדבר במתן התכלית שכך רצה ה' או כך גזרה חכמתו .
וזהו הנכון, וכך תמצא חכמי ישראל תיקנו בתפילותיהם, באומרם אתה הבדלת אנוש מראש ותכירו לעמוד לפניך כי מי יאמר לך מה תעשה ואם יצדק מה ייתן לך; הנה בארו שאין שם תכלית אלא הרצון המוחלט. וכיון שהדבר כן ועם סברת החידוש, יהא הכרח לומר שאפשר שימצא הפך המצוי הזה עילותיו ועלוליו, תתחייב זרות במציאות כל מה שנמצא-זולת האדם שהוא נמצא ללא תכלית כלל, כי התכלית היחידה המכוונת והיא האדם מציאותו אפשרית בלי כל אלה.
ולפיכך ההשקפה הנכונה לדעתי כפי הדעות התורתיות, והוא תואם את ההשקפות העיוניות, הוא שאין לסבור בכל הנמצאים שהם בגלל מציאות האדם, אלא יהיו גם שאר כל הנמצאים מטרה לעצמם לא בגלל דבר אחר, ותבטל גם דרישת התכלית בכל מיני הנמצאים ואפילו לפי השקפתנו בחידוש העולם.
לפי שאנו אומרים כל חלקי העולם המציאם בחפצו, מהם מטרה לעצמם, ומהם בגלל דבר אחר, אותו האחר מטרה לעצמו. וכשם שרצה שיהא מין האדם מצוי, כך רצה שיהו הגלגלים הללו וכוכביהם מצויים, וכך רצה שיהו המלאכים מצויים. וכל מצוי אין הכוונה בו אלא עצם אותו המצוי, ומה שאין מציאותו אפשרית כי אם לאחר שיקדמהו דבר, המציא אותו הדבר תחילה, כגון קדימת החוש להגיון.
וכבר נאמרה גם השקפה זו בספרי הנבואה, [ש] אמר כל פעל ה' למענהו , אפשר שהכינוי הזה מוסב על הפעול , ואם הוא מוסב על הפועל יהיה אם כן פירושו למען עצמו יתעלה, כלומר: חפצו, לפי שהוא עצמו כמו שנתבאר במאמר זה , וכבר ביארנו כי עצמו יתעלה נקרא גם כבודו, באומרו הראני נא את כבודך , ויהיה אמרו כאן 'כל פעל ה' למענהו' - כמו אמרו כל הנקרא בשמי ולכבודי בראתיו יצרתיו אף עשיתיו , אמר שכל דבר שעשייתו מתייחסת אלי לא עשיתיו אלא בגלל רצוני לא זולתו. ואמרו 'יצרתיו אף עשיתיו' - הוא מה שביארתי לך שיש שם נמצאים לא תהיה מציאותם אלא אחר מציאות דבר אחר, לכך אמר אני יצרתי אותו הדבר הראשון אשר קדימותו הכרחית, כמו החומר דרך משל לכל דבר שהוא בעל חומר, ואחר כך עשיתי באותו הדבר שקדם או אחריו מה שהייתה כוונתי להמציא , ואין שם זולת הרצון המוחלט.
וכאשר תתבונן באותו הספר המכשיר לכל מוכשר אל האמת , ולפיכך נקרא תורה יתבאר לך עניין זה אשר אנו חגים סביבו מתחילת מעשה בראשית עד סופו, והוא שלא ביאר כלל בשום דבר מהן שהוא בגלל דבר אחר, אלא כל פרט ופרט מפרטי העולם אמר שהוא המציאו ושהייתה מציאותו בהתאם למטרה .
וזהו עניין אמרו וירא אלוהים כי טוב , לפי שכבר ידעת מה שביארנו באומרם דיברה תורה כלשון בני אדם , וה'טוב' אצלנו ביטוי למה שתואם את מטרתנו. ועל הכללות אמר וירא אלוהים את כל אשר עשה והנה טוב מאוד , שנתחדש כל מחודש בהתאם למטרה , ולא יחרוג כלל , והוא אומרו: 'מאוד', לפי שאפשר שיהיה הדבר טוב ותואם את מטרתנו לשעתו, ואחר כך יכזיב בו כל העניין, לפיכך הודיע כי כל העשויים הללו נעשו בהתאם למטרתו ורצונו, ולא יחדלו להיות תדירים כפי שהייתה הכוונה בהם.
ואל יטעך אמרו בכוכבים להאיר על הארץ ולמשול ביום ובלילה , ותחשוב כי עניינו בגלל שיעשו את זאת, אלא היא הודעה היאך טבעם אשר רצה לברא אותם כך, כלומר: מאירים מנהיגים. כאומרו באדם ורדו בדגת הים וגו' אשר אין עניינו שהוא נברא בגלל כך, אלא הודעה על טבעו אשר הטביעו יתעלה בו .
אבל אמרו בצמח שהוא מסרו לבני אדם ויתר בעלי החיים , כבר ביאר בזה אריסטו וזולתו והוא פשוט, כי הצמח לא נמצא כי אם בגלל בעלי החיים שהמזונות הכרחיים לו. ואין הכוכבים כן, כלומר: שאינן בעבורנו שיגיע לנו טובם, כי אמרו להאיר ולמשול הוא כמו שביארנו, הודעת התועלת המגיעה מהם השופעת על העולם השפל, כמו שביארתי לך מטבע שפע הטוב תמיד מדבר על דבר, ואותו הטוב המגיע תמיד, הוא ביחס לאותו שהגיע אליו, כאלו זה שהוטב לו הוא תכלית אותו אשר השפיע עליו טובו וחסדו. כדרך שחושב אחד מבני המדינה, כי כל תכלית המלך היא לשמור על ביתו בלילה מן הגנבים, וזה נכון [שא] מבחינה מסוימת, כי כיון שנשמר ביתו והושגה לו התועלת הזו מחמת המלך, נעשה הדבר דומה כי מטרת המלך שמירת ביתו של זה.
ועל פי העניין הזה ראוי שנבאר כל לשון שנמצא פשטו, מורה על היות דבר נעלה נעשה בגלל מה שלמטה ממנו, עניינו חיוב הדבר מצד טבעו. ונתחייב להיות בדעה כי כל המציאות הזו היא מטרתו יתעלה כפי רצונו. ולא נבקש לכך סיבה ולא תכלית אחרת כלל, כמו שלא נבקש תכלית מציאותו יתעלה, כך לא נבקש תכלית רצונו אשר בהתאם לו נתחדש כל מה שנתחדש ויתחדש כפי שהוא .
ואל תטעה עצמך ותחשוב כי הגלגלים והמלאכים לא נבראו אלא בעבורנו, כי כבר ביאר לנו את ערכנו הן גויים כמר מדלי . התבונן עצמותך ועצמות הגלגלים והכוכבים והשכלים הנבדלים יתברר לך האמת, ותדע כי האדם הוא השלם והנכבד בכל מה שנתהווה מן החומר הזה לא יותר, ושאם נשווה מציאותו למציאות הגלגלים, כל שכן למציאות הנבדלים, יהיה דל מאוד מאוד.
אמר הן בעבדיו לא יאמין ובמלאכיו ישים תחילה אף שוכני בתי חומר אשר בעפר יסודם , ודע, כי 'עבדיו' האמור בפסוק זה, אינם ממין האדם כלל, והראיה לכך אמרו אף שוכני בתי חומר אשר בעפר יסודם, אלא עבדיו האמורים בפסוק זה הם המלאכים, וכן גם במלאכיו אשר רמז עליהם בפסוק זה הם הגלגלים בלי ספק, כבר ביאר עניין זה עצמו, וחזר עליו אליפז בעצמו במאמר האחר בלשון אחר ואמר: הן בקדושיו לא יאמין ושמים לא זכו בעיניו אף כי נתעב ונאלח איש שותה כמים עוולה . הנה נתבאר כי קדושיו הם עבדיו ושאינם ממין האדם, ומלאכיו הרמוז עליהם באותו הפסוק הם שמים.
ועניין תהילה הוא עניין לא זכו בעיניו, כלומר: היותם בעלי חומר, ואף על פי שהוא הזך שבחומרים והיותר מאיר וזוהר, הרי ביחס לשכלים הנבדלים הם עכורים אפלים בלתי זכים.
אבל אמרו על המלאכים הן בעבדיו לא יאמין , עניינו שאין תוקף מציאות להם, כיון שהם פעוולים לפי השקפתנו, ואפילו לפי השקפת מי שסובר את הקדמות הרי הם עלולים , והרי מעמדם * במציאות אינו תקיף ביותר ולא יציב ביחס אליו יתעלה המחויב המציאות בהחלט.
ואמרו אף כי נתעב ונאלח הוא כאומרו אף שוכני בתי חומר, כאילו אמר אף הנתעב והנאלח האדם אשר העיוות מעורב בו ומתהלך בכל חלקיו, כלומר: צמידות ההעדר. ועוולה, העיוות, בארץ נכוחות יעוול .
ואמרו איש, כמו אמרו אדם, לפי שפעמים נקרא המין האנושי איש , מכה איש ומת . כך ראוי להיות בדעה . כי האדם אם ידע את עצמו ואינו טועה בו והבין כל נמצא כפי שהוא, ימצא מרגוע, ולא יתבלבלו מחשבותיו בחיפוש תכלית למה שאין לו אותה התכלית, או בחיפוש תכלית למה שאין לו תכלית אלא מציאותו הקשורה ברצון האלוה ואם תרצה אמור בחכמה האלוהית. [שב]
הערות:
הערת המתרגם: "אד'האן " ובר"ש הושמט.
הערת המתרגם: הקדמות והחידוש.
הערת המתרגם: כלומר: בכוונת מכוון.
הערת המתרגם: ראה לעיל ח"א פרק סט. וח"ב פרק א. באמצע העיון השלישי ד"ה ונאמר עוד.
הערת המתרגם: "ד'י עקל" ובר"ש "בכוונת התחילה שכל" ואינו נכון.
הערת המתרגם: אפשר: מקור. כלומר: שנעשה על ידי בעל שכל גועה, ואין הכוונה רק לשטת אריסטו כמבואר לעיל ח"ב פרק כא. וראה שם גם פרק כב.
הערת המתרגם: "אלקאילין " אין הוראתה סתם אמירה אלא סברא דעה והשקפה. ובר"ש "אומרים" ולא דק.
הערת המתרגם: כלומר: לשום פרט מפרטי המציאות.
הערת המתרגם: וכדלעיל ח"ב פרק יט. ושם פרק יג הערה
הערת המתרגם: הבאתי דעת אבו נצר על שיטת אריסטו.
הערת המתרגם: ראה, על הטבע ספר ב פרקים ו ז. וראה מטפיזיקה ספר ד פרק ב.
הערת המתרגם: כי הם מדברים על תכליות פרטים מסוימים כגון מה שיובא לקמן שתכלית הצמח מזון לחי. אבל לא על תכלית המינים השונים שבמציאות באופן כללי.
הערת המתרגם: כפי שהגדירן אריסטו במטפיזיקה ספר א פרק ג. א) הישות כלומר: המהות. ב) החומר שהוא המצע. ג) מקור התנועה שהיא ההוויה. ד) לשם מה, והיא התכלית.
הערת המתרגם: בשמע מאמר ב. [רצח] בעניין זה האריך גאלינוס בספרו "תועליות האברים", ודברים רבים הביא ממנו רבנו בספרו פרקי משה מאמר כה..
הערת המתרגם: "וג'וד" כלומר: החפוש וחטוט כדי למצוא. ובר"ש "ודע שמציאות" ואיני חושב שהוא נכון.
הערת המתרגם: "קאד" לפי שמושי העברית החדשה אפשר "דרבנה" ובר"ש "הביא".
הערת המתרגם: מקור. וראה לעיל העי . והכוונה כדלעיל מקור שכלי הפועל בידיעה, או לשטתנו מחוייב המציאות ב"ה.
הערת המתרגם: ראה מטפיזיקה ספר יא פרק ט.
הערת המתרגם: בר"ש "למי שמודה על האמת" ותרגום נאה הוא. אם כי "נצפה" איננה בדיוק אמת.
הערת המתרגם: ראה לעיל ח"ב פרק יט, ופרק כא. ופרק כז.
הערת המתרגם: בשמע ספר ב פרק א.
הערת המתרגם: אפשר: שהיא הכרחית על כל פנים.
הערת המתרגם: וכדלעיל ח"ב פרק י.
הערת המתרגם: בר"ש "הסיר".
הערת המתרגם: "ראינא ומד'הבנא" ובר"ש הושמט, וכך נוהג הוא להשמיט מה שנראה לו כנותר.
הערת המתרגם: ראה גם לעיל ח"ב פרק יא. ולעיל בסמוך פרק יב. וכך היא שיטת רס"ג ראה אמונות ודעות מאמר ד מהדורתי [רצט] עמ' קנ.
הערת המתרגם: אפשר מאוד.
הערת המתרגם: ישעיה מה יח.
הערת המתרגם: ירמיה לג כה. הכישעיה מ כב. "פאידתה" ואפשר להבין שהכנוי מוסב כלפי ה' לא כלפי האדם, ובר"ש הושמט הכנות * ולא כדברי העמים שהעבודה היא מעין סיוע לאלהיהם, ראה אבתופרון סוף פרק סו. וידעתי כי השטוחיים יגואלו מהא דשבת פט א "היה לך לעזרני" וגורם שאלתם מפני שאינם רוצים או שאינם יבולים להבין.
הערת המתרגם: שים לב לדברי רבנו, בפירושו לאבות פ"ה מ"א להפרע מן הרשעים שהן מאבדים את העולם וליחן שכר טוב לצדיקים שהן מקיימין את העולם, שם כתב המאבדו הוא המאבד את נפשו ולא נעשה שלם במינו, וכן המתקנו הוא המתקן את נפשו, כי היא אשר בידו לתקנה ולהפסידה וכאלו היא התכלית הסופית בכל המציאות. ע"כ, אלא שיש להמשיך את השאלה גם מבחינה כללית ומה התכלית בתיקון נפשו של כל פרט ? ושאלה זו עוברת גם ביחס לחקירה הארוכה בעניין זה שכתב רבנו בהקדמתו לסדר זרעים, רא'ה שם מהדורתי עמ' טל והלאה.
הערת המתרגם: וכדלעיל ח"א פרק סט. וח"ב פרק כה.
הערת המתרגם: בנוסח הודוי של תפילת הנעילה. והפך האמור כאן בשם חכמי ישראל כתב לקמן בפרק כה ראה שם הערה .
הערת המתרגם: כלומר: שהמציאות לפי הרצון המוחלט ועם הסברא שהעולם מחודרו הרי אם נניח שהאדם הוא התכלית תתהייב זרות, שכל המציאות נמצאת ללא תכלית וללא צורך.
הערת המתרגם: כל מין מפרטי המציאות.
הערת המתרגם: כאן הטיב ר"ש שלא תרגם"לדיבור" אבל תרגם"לשכל" ואינו נכון, וברור שכוונת הדברים כי [ש] ראשית המושגים אינו אלא תחושות שהזיכרון מרכז אותן במצברו, ואחר כן בא ההגיון וממיין אותן. והשכל פועל שלא על בסיס התחושות והמוחשות.
הערת המתרגם: משלי טז ד.
הערת המתרגם: וכך פירש רס"ג. לעיל ח"א פרק נג ופרק סט.
הערת המתרגם: לעיל ח"א פרק סד.
הערת המתרגם: שמות לג יח.
הערת המתרגם: ישעיה מג ז. ולמושג המילים יצירה עשייה ראה לעיל ח"ב סוף פרק ל.
הערת המתרגם: כל דבר העשוי בטבע. והשווה גם פירוש רבנו לפסוק זה בעדיות פ"ח מ"ז, ראה שם מהדורתי.
הערת המתרגם: ולא היה במציתות לא חומר קדמון ולא היולי ולא עצי הלבנון.
הערת המתרגם: "ציווהב" ואפשר "אל הנכון ". ובר"ש "אל הכוונה" ואינו נכון.
הערת המתרגם: לשון הוראה הדרכה והישרה.
הערת המתרגם: אפשר: לכוונה. וכך תרגם ר"ש.
הערת המתרגם: בראשית א י יג יח כא. לעיל ח"א פרק כו.
הערת המתרגם: יבמות עא א. בבא מציעאה לא ב, ואמרם בנדרים ג א דאיכא מאן דלית ליה דברה תורה ה"מ בענייני הלכה, ובעניין זה לכ"ע אית להו.
הערת המתרגם: בראשית א לא.
הערת המתרגם: ובר"ש "ולא יפסק ולא יפסד בלל" ואיני הושב שזה נכון, כי לא מדובר על הפסק והפסד הבריאה אלא שלעתיד לא תהיה תואמת את המטרה אף שהיא עומדת כמות שהיא.
הערת המתרגם: בראשית א יז-יח.
הערת המתרגם: שם א כח.
הערת המתרגם: שיש בתבונתו כדי לרדות ביתר בעלי החיים.
הערת המתרגם: הנה נחתי לכם את כל עשב זרע זרע אשר על פני כל הארז ואת בל העץ אשר בו פרי עץ זרע זרע לכם יהיה לאכלה. בראשית א כס. [שא) על דרך ההתכפה והעקיבות.
הערת המתרגם: לעיל בסמוך פרק יב הערה . הובאו דברי רבנו בהלכות יסודי התורה.
הערת המתרגם: ישעיה מ סו.
הערת המתרגם: העצמים אשר מהם מהות הגלגלים ומהות האדם.
הערת המתרגם: אפשר: שפל.
הערת המתרגם: איוב ד יח-יט.
הערת המתרגם: שם טו טו--טז.
הערת המתרגם: ותיבת יאמין כמו מימיו נאמנים (ישעיה לג טז) כלומר: מים שאינם מכזבים. וכאן לא יאמין.
הערת המתרגם: נבראים. וכדלעיל ח"ב פרק יג ההשקפה הראשונה.
הערת המתרגם: על דרך החיוב והוא שיטת אריסטו, וכדלעיל
* . "חט'" וראה לעיל בחלק זה פרק יב תחילת הערה .
הערת המתרגם: ר"ש השמיט ארבע תיבות אלו וכתב "אינו חזק בערך אליו יתעלה" וכך מנהגו תמיד להשמיט כל הנראה לו כפל מיותר.
הערת המתרגם: בר"ש "העוולה והעוות" ואינו נכון, כי רבנו מפרש במילה זו את ה"עוולה" שבמקרא.
הערת המתרגם: ישעיה כו י.
הערת המתרגם: כשם שיש שהפרט נקרא בשם הכלל וכמו שכתב רבנו בהקדמתו למשנה סדר זרעים מהדורתי עמ' לג. כן יש שהכלל נקרא בשם הפרט.
הערת המתרגם: שמות כא יב.
הערת המתרגם: אפשר: כך ראוי לסבור. ובר"ש "צריך שיאמן " ואינו נכון כי "אעתקאד" איננה אמונה.
הערת המתרגם: אפשר "אם ידע את נפשו ולא יטעה בה".
הערת המתרגם: בר"ש הושמטו שלוש תיבות הללו ושובש כל המשפט. [שב]
<h2>פרק [יד]</h2>
שמה שראוי עוד שיתבונן בו האדם כדי שיכיר ערך עצמו ולא יטעה, הוא מה שנתבאר משיעורי הגלגלים והכוכבים ושיעורי המרחקים אשר בינינו לבינם, והוא, שכיון שנתבארו שיעורי כל המרחקים ביחס זה לחצי קוטר הארץ, והיה שיעור היקף הארץ ידוע, ויהיה חצי קוטרה ידוע, נעשו המרחקים כולם ידועים.
והוכח כי המרחק בין מרכז הארץ לבין גובה גלגל שבתאי מהלך שמונת אלפים שנה ושבע מאות שנה בקירוב, כל שנה שלוש מאות וששים והמשה יום , והוא שיהיה המהלך בכל יום ארבעים מילין מן המילין שלנו התורתיים, אשר כל מיל אלפים אמה באמה הרגילה . עתה התבונן המרחק העצום הזה המבהיל , והוא כמו שנאמר הלא אלוה גבה שמים וראה ראש כוכבים כי רמו , אמר, האם לא מגובה השמים תלמד על מרחק השגת ה', אשר אם ריחוקנו מן הגוף הזה בממדים עצומים אלה, והוא נבדל ממנו מבחינת המקום הבדלים אלה, כך שנעלם ממנו עצמו ורוב פעולותיו, כל שכן השגת עושהו אשר אינו גוף.
והמרחק הזה העצום אשר הוכח אינו אלא לפחות, לא יתכן שיהיה בין מרכז הארץ לבין תחתית גלגל הכוכבים הקבועים פחות מן השיעור הזה, ואפשר שיהיה יותר על זה פי כמה בהרבה, כי עובי גופי הגלגלים לא הוכח אלא לפי הפחות האפשרי כפי שמתברר מן "רסאיל אלאבעאד". וכן הגופים אשר בין כל גלגל וגלגל כפי שמחייב ההגיון כמו שהזכיר "ת'אבת" אי אפשר להשיג עבין בדיוק, לפי שאין בהן כוכבים כדי ללמוד מהן, אבל עובי גלגל הכוכבים הקבועים הרי לפחות יהיה עביו מהלך ארבע שנים, יוודע זה משיעור מקצת כוכביו אשר גוף כל כוכב מהן כשיעור כדור הארץ תשעים פעם ויותר, ואפשר שעובי גופו יותר, אבל הגלגל התשיעי המסבב את כל התנועה היומית אין ידוע לו שיעור כלל לפי שאין בו כוכב ולכן אין לנו עצה לידיעת גדלו.
התבונן בנמצאים הללו הגשמיים כמה עצומים שיעוריהם וכמה רב מספרם, ואם הארץ כולה אינה אף חלק כלפי גלגל הכוכבים, מהו אם כן יחס מין האדם לכל הנבראים הללו, והיאך ידמה אחד ממנו שהם למענו ובגללו ושהם כלים בשבילו , בעת שזהו מצב השואת הגופים כל שכן אם תתבונן במציאות השכלים .
ואפשר לספק בהשקפת הפילוסופים בעניין זה, ויאמר האומר, אלו טעננו כי תכלית הגלגלים הללו הנהגת אדם אחד או מספר [שג] אנשים דרך משל, היה זה בטל לפי העיון הפילוסופי, אבל כיון שאנו חושבים כי תכליתם הנהגת מין האדם, אין בכך זרות שיהו הגופים הללו העצומים אף מבחינת כל אחד לבדו תהיה תכליתם מציאות אישי מינים אשר לפי שיטתם אין סוף למנינם לעולם. והרי זה דומה לאומן שעשה כלים משקלם"קנטאר" של ברזל כדי לעשות מחט קטן שמשקלו גרגר אחד, אלו היה זה למחט יחידי היה זה חוסר ניהול גם לפי מבט מסוים, ואף לא היה זה הוסר ניהול מוחלט, אבל כיון שהוא עושה בכלים הכבדים הללו מחט אחר מחט ועל דרך זו כמה "קנאטיר" של מחטים, הרי עשיית אותם הכלים חכמה וכושר ניהול על כל פנים.
וכך תהיה תכלית הגלגלים המשכת ההוויה וההפסד, ותכלית ההוויה וההפסד מציאות מין האדם כפי שכבר נאמר, ואנו מוצאים לשונות ושיחות התומכים בדמיון זה .
ויכול הפילוסוף להתיר קושיא זו ולומר, אלו לא היה השוני בין הגופים הגלגליים ואישי המינים ההוים הנפסדים כי אם בגודל ובקוטן היה אפשר לומר דבר זה , אבל כיון שההבדל ביניהם הוא בעליונות העצם, הרי מוזר מאוד שיהא הנעלה כלי להמצאת השפל והפחות.
כללו של דבר אפשר להיעזר בקושיא זו לדעתנו על חידוש העולם , ורוב מטרתי בפרק זה הוא עניין זה.
וגם שלא מעט שמעתי מכל מי שהתעמק משהו ממדעי התכונה, שרואה שיש גוזמא במה שהזכירו הכמים ז"ל מן המרחקים, לפי שהם אומרים בפירוש כי עובי כל גלגל מהלך חמש מאות שנה, ובין כל גלגל וגלגל מהלך חמש מאות שנה , והם שבעה גלגלים, נמצא מרחק הגלגל השביעי כלומר: גבנוניותו ממרכז הארץ מהלך שבעת אלפים שנה, ונדמה לכל מי ששומע דבר זה שיש בו הגזמה רבה, ושאין המרחקים מגיעים לשיעורים אלה.
וממה שהוכח במרחקים יתבאר לך כי המרחק בין מרכז הארץ לנקודה התחתונה של שבתאי, והוא הגלגל השביעי הוא מהלך שבעת אלפים שנה וארבע ועשרים שנה בקירוב, אבל המרחק אשר הזכרנו והוא מהלך שמונת אלפים ושבע מאות שנה הוא עד גבנוניות הגלגל השמיני. וזה שתמצאם אומרים בין כל גלגל וגלגל מרחק כך, עניינו עובי הגוף אשר בין הגלגלים, לא שיש שם חלל ריק .
ואל תבקשני לתאם כל מה שאמרו מענייני התכונה צם המצב כפי שהוא, לפי שהמדעים באותו הזמן היו חסרים, ולא דברו בכך משום שיש להם מסורת באותם הדברים מן הנביאים, אלא מצד שהם ידעני [שד] אותם הדורות באותם המקצועות, או שמעום מידעני אותם הדורות , ולא בגלל זה נאמר על דברים שמצאנו להם שהם מתאימים עם האמת שהם בלתי נכונים או שתאמו במקרה . אלא כל מה שאפשר לבאר דברי האדם כדי שיהא תואם את המציאות שהוכחה מציאותה, הוא יותר עדיף ונכון לבעל הטבעים הנעלים ואיש הצדק .
הערות:
הערת המתרגם: הבחנת המרחקים הוא בינם לבין חצי קוטר הארץ העליון, כלומר: שהשיעור הוא מעל הקו החוצה אח עובי הארץ ואינו כלול בכך כל עובי גוף הארץ.
הערת המתרגם: שנת החמה בקירוב. וראה הלכות קדוש החדש פ"ט הל' א.
הערת המתרגם: פסחים צג ב. צד א.
הערת המתרגם: כן משמע להדיא ביומא סז א שמיל אלפים אמה, והוא בערך קילו-מטר אחד.
הערת המתרגם: "ד'ראע אלעמל" האמה השימושית, ולפיכך תירגמתי "הרגילה" ובר"ש "המלאכה" ולדעתי לא דק. וכתב רבנו כן שלא לטעות באמה בת חמישה טפחים שהייתה נהוגה בישראל בכמה דברים כדאיתא בכלים פי"ז מ"י. וראה מנחות צז א. וסוכה לב ב. אלא מדובר כאן באמה בת שישה טפחים שהיא כמעט ס"מ. ואף בשימוש הערבים יש כמה סוגי אמה, "אלד'ראע אלאסוד" האמה השחורה, ראה רס"ג באמונות ודעות מאמר שביעי מהדורתי עמ' רלג. ויש עוד "אלד'ראע אלחדיד" האמה הברזל שהיא כששים ושבעה ס"מ. ועוד.
הערת המתרגם: אפשר: המפתיע.
הערת המתרגם: איוב כב יב.
הערת המתרגם: גרמי השמים.
הערת המתרגם: השגת ידיעת ה' ב"ה כפי אמתתו.
הערת המתרגם: עליו ועל ספרו "רסאלה' אלאבעאד"
ראה לעיל ח"ב פרק כד הערה .
הערת המתרגם: "בעץ'" כן היא הנוסחה בכל כתבי היד שברשותי. ור"ש תרגם"רוחק" וכנראה שהייתה נוסחתו "בעד".
הערת המתרגם: כלומר: איננה אפילו נקודה שאפשר להביאה בחשבון ביחס לכל היקום הסובב.
הערת המתרגם: בר"ש הושמט.
הערת המתרגם: השווה רס"ג באמונות ודעות מאמר ד פרקים א-ב
הערת המתרגם: בר"ש "השכלים הנפרדים" ופשוט.
הערת המתרגם: בר"ש "ויש לשאול" ולא דק.
הערת המתרגם: ר"ש הוסיף משלו [שג)
"אין ספק שאלו".
הערת המתרגם: "אלשכיצייה" ותירגמתי עניינה. ובר"ש תרגום מלולי "העצומים האישיים".
הערת המתרגם: שיטת הפילוסופים שאינו מוכחש שימצאו גופים שאין סוף למניינם על דרך ההתכפה העקיבה, וכדלעיל ח"א פרק עג הקדמה אחת עשרה, ופתיחת ח"ב ההקדמה השניה.
הערת המתרגם: לא תירגמתיו מפני שבכל דור ובכל מקום יש לו שיעור אחר. ור"ש תרגם"ככר" כנראה בעקבות רס"ג בתרגום ונחושת התנופה שבעים ככר שתרגם"קנטאר" ולא שת לבו לפסוק וכסף פקודי העדה מאת ככר שתרגם"בדרה" וראה פירושי רס"ג לתורה מהדורתי שמות לח הערה .
הערת המתרגם: בר"ש "הנכבדים" וט"ס הוא.
הערת המתרגם: כגון כל העולם כולו לא נברא אלא בשביל זה, וכדומה ראה ברכות ו ב. ופירושו כמו שכתב רבנו בהקדמתו לפירוש המשנה.
הערת המתרגם: כעין ההבדל היחסי בין המכשירים והמחטים.
הערת המתרגם: כלומר: לפי מסקנה זו שכל דבר תכליתו לעצמו מחזקת את ההשקפה שעולם מחודש, אבל לפי שיטת הקדמות ושהעולם נתהווה מן העילה הראשונה על דרך החיוב וכל אחד עילת הבא אחריו מן השכל הראשון ועד היסודות כפי שנזכרה שיטתם לעיל ח"ב פ"ד ופרק כא וכפי שביאר אבי נצר במאמרו "עיון אלמסאיל" קטע ד והלאה, אם כן כל השכלים והגלגלים וכל צבא השמים אינם אלא שלבים להתהוות עולם היסודות ונמצא הנעלה מכשיר להתהוות השפל. זוהי נראה לי כוונת רבנו, ואפודי וקרשקש לא פירשו נכונה.
הערת המתרגם: מטרה נוספת הייתה לי במה שהזכרתי את מרחקי הכוכבים מכדור הארץ להוציא מלב התמהים על דברי חכמים.
הערת המתרגם: ראה פסחים צד ב. וירושלמי ברכות פ"א הל' א.
הערת המתרגם: כך כתב גם בהלכות יסודי התורה פ"ג הל' א.
הערת המתרגם: על בעיה זו ראה לעיל ח"א פרק עג ההקדמה השניה. וה"ב פרק כד בע' , [שד] והלכות יסודי התורה פ"ג הל' ב.
הערת המתרגם: מדואר העמים. וראה הלכות קידוש החודש פרק יז הל' כד.
הערת המתרגם: כדרך שאומר אריסטו על קודמיו, ראה מטפיזיקה ספר א פרק ד .
הערת המתרגם: בר"ש "המודה על האמת לעשותו" ואינו מדוייק. ודברי רבנו כאן כלולים בצוואת חז"ל "והוי דן את כל האדם לכף זכות" אבות פ"א מ"ו.
חלק שלישי
<h2>פרק [טו]</h2>
לנמנע טבע יציב יציבות איתנה שאינה מפעולת פועל, לא יתכן שינויו כלל, ולפיכך אין לתאר את ה' שהוא יכול עליו. וזה ממה שלא יחלוק בו אדם מבעלי העיון כלל, ולא יסכל בזה אלא מי שאינו מבין את המושכלות.
אבל נקודת המחלוקת בין כל בעלי העיון הוא ביחס למין מסוים ממה שהאדם מדמה, אומרים מקצת בעלי העיון שזה מסוג הנמנע אשר אין לתאר את ה' ביכולת לשנותו, ואחר אומר שהוא מסוג האפשרי אשר ביכולת ה' להמציאו איך שירצה.
המשל בזה, אחוד הנגדיים בעת אחד ומקום אחד , והפיכת עין הדברים , כלומר: שיחזור העצם מקרה והמקרה עצם, או שימצא עצם גופני שאין בו מקרה , כל זה מסוג הנמנע אצל כל אחד מבעלי העיון.
וכן שהאלוה ימציא כמוהו, או יעדיר את עצמו, או יתגשם, או ישתנה, כל זה מסוג הנמנע , ואין לתאר את ה' ביכולת על דבר מכל אלה.
אבל האם ימצא מקרה מופשט לא בעצם, בזה כת מבעלי העיון והם ה"מעתזלה" דימו את זה וראוהו מסוג האפשר, ואחרים אמרו שהוא מסוג הנמנע, ואף על פי שהאומר שיש מציאות מקרה שלא בנושא, לא הביאו לכך העיון המופשט, אלא התחשבות בדברים דתיים שדחקם העיון דוחק גדול, ומלטו את עצמם בדבר זה .
כך מציאות דבר מתגשם לא מחומר כלל הוא מסוג האפשרי אצלנו, ומסוג הנמנע אצל הפילוסופים .
וכך אומרים הפילוסופים כי מציאות מרובע אשר אלכסונו שוה לצלעו , או זוית מגושמת שסביב לה ארבע זויות פשוטות נצבות וכל כיוצא בזה, הכל מסוג הנמנע. ומקצת הסכלים במדעים שאינו יודע מן הדברים הללו אלא פשט המילים לא הבנת עניין יחשוב שהם אפשריים.
ומי יתן וידעתי האם העניין הזה פתוח ופרוץ ויש לכל אדם לטעון בכל עניין שעלה על דעתו ויאמר זה אפשרי, ויאמר אחר שהוא נמנע כפי טבע הדברים , או שיש שם דבר החוסם את הדבר הזה ומגבילו במה יחליט האדם בהחלט שזה נמנע בטבעו, והאם קנה המידה לכך והבחנתו בכוח המדמה או בשכל, ובמה נבדיל בין מה שבדמיון למה שמושכל, לפי שפעמים מתווכח האדם עם זולתו, או [שה] נאבק עם עצמו, בדבר מסוים שמוצא שהוא אפשרי לדעתו ויאמר שהוא אפשרי בטבעו, ויאמר המתנגד כי האפשרות הזו היא ממעשה הדמיון לא מבחינת השכל. או שמא יש שם דבר להבדיל בו בין הכוח המדמה לבין השכל, והאם הוא דבר מחוץ לשניהם יחד, או בשכל עצמו יש להבדיל בין המושכל ודבר שבדמיון.
כל אלה נקודות מחקר מדוקדק מאוד, ואין זה מטרת הפרק .
הנה נתבאר כי לפי כל השקפה ושיטה יש כאן דברים נמנעים ובטלה מציאותן, ושאין לתאר את ה' ביכולת עליהן, ואין זה קוצר יד ולא חוסר יכולת כלפיו בכך שאינו משנה אותן, והרי הם אם כן חיוביים לא מפעולת פועל.
והנה נתבאר כי נקודת המחלוקת בדברים המצטיירים מאיזה משני הסוגים הם, האם מסוג הנמנע או מסוג האפשרי.
דע זה.
הערות:
הערת המתרגם: של אותו הטבע כלל.
הערת המתרגם: אפשר: שיש לו יכולת.
הערת המתרגם: "מחל" ובר"ש "בנושא" והוא אפשרי אם כי אין רגילות לכנות הנושא "מחל" אלא "מוצ'ע".
הערת המתרגם: להגדרת והבחנת הנגדיים וההפכיים ראה מילות ההגיון שער אחד עשר.
הערת המתרגם: בר"ש "והתהפך הראשים". ואינו ברור.
הערת המתרגם: לא חום ולא קור ולא גוון ולא מראה ולא עגול ולא ריבוע.
הערת המתרגם: ראה גם לעיל ח"ב פרק יג.
הערת המתרגם: "יוג'ד" הגימל פתוחה לדעתי. ור"ש קראה חרוקה ולפיכך תרגם"ימציא".
הערת המתרגם: אף כאן דילג ר"ש כמה מילים וקיצר כמנהגו להשמיט כפילות שנראית לו מיותרת.
הערת המתרגם: וכדלעיל ח"א פרק עא שם בא עניין זה בארוכה.
הערת המתרגם: ובשל נקודה עקרונית זו בא כל הפרק הזה.
הערת המתרגם: להסבר משפט זה ראה אפודי.
הערת המתרגם: ראה גם [שה] לעיל ח"א פרק ע"ג סוף ההקדמה העשירית.
הערת המתרגם: אפשר: יש לדקדק בהן.
הערת המתרגם: וקנה מידת ההבחנה כבר רמזה לנו רבנו בכמה מקומות, מהן בח"א פרק עג. ומהן בח"ב בפרקים על הנבואה, ונקודות מפוזרות בפרקים אחרים. אלב שהתחומים קלושים ומעודנים מאוד כך שקל לכל מתעקש להטותן לכאורה לצרכי דעותיו הקדומות והנחותיו הצרכיות, ונגד אלה מטיף כאן רבנו.
הערת המתרגם: אפשר: ביחס אליו.
הערת המתרגם: במחשבה והעוולים על הלב. ובר"ש "שיונחו" וכוונתו כנראה כל הנחה שאדם מנסה להניח כבסיס או מצע לחקירה כל שהיא.
<h2>פרק [טז]</h2>
התפרצות הפילוסופים כלפי ה' יתעלה בעניין ידיעתו את זולתו, התפרצות חמורה מאוד, ונכשלו מכשלה שאין להם תקומה ממנה, ולא למי שנהה אחריהם באותה ההשקפה. והנני משמיעך הטעויות אשר הפילום במה שנתפרצו בו, ואשמיעך גם השקפת תורתנו בכך והוכחתנו נגדם בהשקפותיהם הגרועות והמוזרות בעניין ידיעת ה'.
ואשר הפילם יותר בכך והביאם אליו תחילה, הוא מה שנראה בראשית המחשבה מהעדר סדירות מצבי אישי בני אדם, ושמקצת אישי בני האדם החסידים בחיים רעים ומצערים; ומקצת בני האדם הרשעים בחיים טובים ונעימים , והביאם דבר זה לידי כך שחלקו את החלוקה הזו אשר תשמע עתה.
אמרו, לא יבצר הדבר מאחד משני חלקים:
- או שאין ה' יודע מאומה מן המצבים האישיים הללו ואינו משיג אותם,
- או שהוא משיגם ויודעם.
וזו חלוקה הכרחית.
ואחר כך אמרו, אם היה משיגם ויודעם לא יבצר הדבר מאחד משלשה חלקים:
- או שיסדירם וינהלם על הסדר הטוב ביותר והמושלם והתמים.
- או שנבצר ממנו להסדירם ואין לו יכולת לכך.
- או שהוא יודע ויכול להסדירם ולהנחותם באופן הטוב, אלא שהזניח את הדבר על דרך הזלזול ואי ההחשבה, או על דרך הקנאה. כמו שאנו מוצאים בבני אדם איש היכול להביא טובה לאדם אחר, ויודע שאותו אדם זקוק למה שיביא לו מן הטוב, אלא שמחמת רוע טבעו ורשעו וקנאתו מקנא בו על כך ואינו מביאו לו.
וגם חלוקה זו הכרחית ונכונה, כלומר: שכל היודע דבר מסוים הרי לא יבצר או שתהיה [שו] לו השגחה בניהול מה שידע, או שתניח את הדבר כדרך שמזניח האדם בביתו ניהול החתולים דרך משל, או מה שהוא יותר מזולזל מהן, ואשר יש לו השגחה בדבר חן שנבצר ממנו להנהיגו על אף שרצונו בכך.
וכאשר חלקו חלוקה זו חרצו משפט ואמרו, כי שני חלקים משלושת החלקים הללו שהם חיוביים לכל מי שיודע, נמנעים כלפי ה' יתעלה, והם:
- מה שאינו יכול,
- או יכול ואינו משגיח.
כי זה מידה רעה או חוסר יכולת, והוא נעלה משניהם.
ולא נותר מכל החלוקה אלא:
- שאינו יודע מאומה מן המצבים הללו כלל,
- או שהוא יודעם ומסדירם בסדר הטוב ביותר.
והרי אנו מוצאים אותם בלתי סדירים ואין בהם שום הגיון, ואינם מתנהלים כראוי, הנה זה מורה שאינו יודעם כלל ולא על ידי סיבה .
זהו הדבר אשר הכשילם תחילה אל ההתפרצות החמורה הזו. ותמצא כל מה שקצרתי לך מחלוקיהם והערתי על שזה מקום טעותם, מבואר ומפורש במאמר אלאסכנדר אלאפרודסי בהנהגה.
ראה אכן והתפלא היאך נכשלו ביותר רע ממה שברחו ממנו, והיאך נסכלו בדבר אשר לא חדלו להעירנו עליו ולבארו לנו תמיד.
מה שנכשלו ביותר רע שמה שברחו ממנו, הוא, שהם ברחו מלייחס לה' ההזנחה, והחליטו עליו באי ידיעה, ושכל מה שבעולם הזה השפל נסתר ממנו ואינו משיגו.
אבל סכלותם במה שלא חדלו להעירנו עליו, הוא, שהם התבוננו במציאות במצבי אישי בני אדם אשר רעותיהם מחמתם, או מהכרח טבע החומר כפי שאומרים תמיד ומבארים, וכבר ביארנו מזה מה שראוי . וכאשר קבעו לבסיס את היסוד הזה, ההורס כל יסוד טוב, המכער יופי כל השקפה נכונה, באו אחר כך לסלק זרותו, ודימו כי ידיעת הדברים הללו נמנע כלפי הבורא מכמה פנים:
- מהם כי הפרטים אינם מושגים כי אם בחושים לא בשכל, ואין ה' משיג בחוש.
- ומהם שהפרטים אין להם סוף , והידיעה היא היקף כללי, ודבר שאין לו סוף אי אפשר להקיפו בידיעה.
- ומהם שידיעת המתחדשות שהם חלקיים בלי ספק, מחייבים לו שינוי מסוים, לפי שהיא התחדשות ידיעה אחר ידיעה.
ולפי דברנו אנו קהל התורתיים שהוא ידעם לפני היותם , מקשים עלינו שתי קושיות:
האחת שהידיעה קשורה בהעדר המוחלט,
והשניה שנמצא ידיעת הווית הדבר בכוח וידיעת הוויתו בפעל דבר אחד .
וכבר נתלבטו במחשבות , עד שאמר אחד מהם שהוא יודע המינים בלבד לא הפרטים, ואמר אחר שאינו יודע מאומה מחוץ לעצמו כלל, כדי שלא יהיו שם ריבוי ידיעות לפי דמיונו.
ומן הפילוסופים מי שסובר כדעתנו, ושהוא יתעלה יודע כל דבר, ולא נעלם ממנו מאומה כלל, והם אנשים גדולים לפני אריסטו בזמן, וכבר הזכירם גם אלאסכנדר באותו המאמר שלו, אלא שאינו מקבל את השקפתם, ואומר הוא כי הגדולה שבסתירותיה מה שאנו רואים מן הרעות הבאות על הצדיקים וטובות שמשיגים הרשעים.
כללו של דבר, כבר נתבאר לך כי כולם, אלו מצאו מצבי אישי בני אדם סדירים כפי מה שנראה להמון שהוא סדר, לא היו נכשלים [שז] במאומה מכל העיון הזה ולא התפרצו, אלא הגורם הראשון לעיון הזה הבחנת מצבי בני אדם הטוב והרע שבהם, ושדבר זה לפי דמיונם בלתי סדיר, וכמו שאמרו הסכלים שבנו לא יתכן דרך הן .
ואחר שביארתי כי הדברים בידיעה ובהשגחה קשורים זה בזה, אחל לבאר השקפות בעלי העיון בהשגחה, ואחר כך אעסוק בתירוץ קושיותיהם על ידיעת ה' את הפרטים.
הערות:
הערת המתרגם: "אלאוהאם" ור"ש לא החליט היאך לתרגמה וכתב "הספקות והשיבושים".
הערת המתרגם: הזרות שבהם היא שכדי להמנע מלייחס לו הזנחה ייחסו לו אי ידיעה וכדלקמן, כלומר: כדי למנוע מלייחס לו מגרעת מדותית ייחסו לו מגרעת עצמית.
הערת המתרגם: אפשר: בעיון ראשון, בקלישות המחשבה.
הערת המתרגם: אפשר: יחידי. ההסתכלות במצבי כל פרט ופרט.
הערת המתרגם: מעניינת היא גם גישת רס"ג לבעיה זו. ראה בסיפרו האמונות ודעות מאמר חמישי פרק ג.
הערת המתרגם: בר"ש "או יהיה מנוצה ולואה". ואינו ברור.
הערת המתרגם: אפשר: ביחס לה'. [שו]
הערת המתרגם: כלומר: לא ידיעה ישירה ולא ידיעה עקיפה.
הערת המתרגם: אפשר: שמציתי. ובר"ש "שביארתי" ולא דק.
הערת המתרגם: לעיל בחלק זה פרק יב.
הערת המתרגם: "אלמסמג'ה" ובר"ש "המבערת" וט"ס הוא וצ"ל המכוערת.
הערת המתרגם: ואין מגרעת ביחס לה' באי יכולתו על הנמנע. וכדלעיל בסמוך פרק טו.
הערת המתרגם: על דרך ההתכפה העקיבה אשר מציאות שאין לו סוף מסוג זה קיימת. אך אין טענה זו מחייבת את ה"מתכלמין " הסוברים שמציאות כזו בטלה.
הערת המתרגם: כלומר: כל ידיעת מתחדש היא חלקית לאותו המתחדש, וכך תמיד חדשים לבקרים. ואם כן חל שינוי בידיעתו עם כל חידוש או התחדשות. ובר"ש "והם הפרטיים בלי ספק" ואם אין ט"ס יש אי הבנה.
הערת המתרגם: אפשר: בטרם היותם.
הערת המתרגם: אפשר: תלות הידיעה.
הערת המתרגם: כלומר: ואם תאמרו שתי ידיעות הרי חזרנו לקושיא הראשונה שיש שינוי בידיעתו. ובכל עניין זה ראה לקמן פרק כ. ובר"ש שיבש כל משפט זה וכתב "ידיעת הדבר בכוח דבר אחר וידיעת היותו בפעל דבר אחר".
הערת המתרגם: בר"ש "וכבר הפליגו לחשוב רע" והוא אפשרי, [שז]
הערת המתרגם: בר"ש "העניין " וט"ס הוא.
הערת המתרגם: אפשר: הצדיק והרשע.
הערת המתרגם: יחזקאל לג יז.
<h2>פרק [יז]</h2>
השקפות בני אדם בהשגחה חמש השקפות, וכולן עתיקות, כלומר: שהם השקפות שנשמעו מזמן הנביאים מאז שניתנה תורת האמת המאירה לכל המחשכים הללו.
ההשקפה הראשונה
היא דבר מי שחשב שאין השגחה כלל בשום דבר מן הדברים בכל המציאות הזו, ושכל מה שיש בה, מן השמים ועד כל שזולתה, הכל אירע במקרה ואיך שיהיה, ואין שם כלל לא עורך ולא מנהיג ולא משגיח במאומה, וזוהי השקפת אפיקורס . והוא גם טוען את החלקים וסובר שהם מתערבים איך שיזדמן, ומתהווה מהן מה שיזדמן.
וכבר אמרו השקפה זו אותם שכפרו מישראל, והם האמור עליהם "כחשו בה' ויאמרו לוא הוא" .
וכבר הוכיח אריסטו את אפסות השקפה זו, ושלא יתכן שכל הדברים יהיו במקרה, אלא יש להם עורך ומנהיג , וכבר הזכרנו מזה מעט במה שקדם.
וההשקפה השניה
היא השקפת מי שסובר כי מקצת הדברים יש בהם השגחה והם בהנהגת מנהיג ועריכת עורך, ומקצתם מוזנח למקרים, וזו היא השקפת אריסטו .
והנני מסכם לך השקפתו בהשגחה. הוא סבור כי וה' יתעלה משגיח על הגלגלים ומה שיש בהם, ולפיכך אישיהם תמידיים כפי שהם.
וכבר ביאר אלאסכנדר ואמר כי השקפת אריסטו שהשגחת ה' נסתיימה עם גלגל הירח .
וזה תוצאה מן היסוד שלו בקדמות העולם, לפי שהוא סובר כי ההשגחה היא כפי טבע המציאות, והגלגלים הללו ומה שיש בהן אשר אישיהם קיימים, עניין ההשגחה בהם הוא תמידותם במצב שאינו משתנה, וכמו שנתחייב ממציאות אלה מציאות דברים אחרים שאין אישיהם תמידי המציאות אלא מיניהם, כך גם שפע מאותה ההשגחה מה שחייב קיום המינים ותמידותם ולא יתכן קיום אישיהם, וגם לא הוזנחו אישי כל מין הזנחה מוחלטת, אלא כל מה שנזדכך מאותו החומר עד שקבל צורת הגדילה ניתן בו כוח המשמרו זמן מסוים המושך לו מה שמתאים לו ודוחה ממנו מה שאין לו בו תועלת . ומה שנזדכך ממנו יותר על כן עד שקבל צורת החוש ניתנו [שח] בו כוחות אחרים השומרים ונוצרים אותו .
וניתן לו יכולת אחרת על התנועה כדי שיפנה אל המתאים לו ויברח מן הנגדי לה כן ניתן לכל פרט לפי מה שצריך לו אותו המין .
ומה שנזדכך ממנו יותר עד שקבל צורת השכל ניתן לו כוח אחר להנהיג בו ולחשוב ולהבין במה שבו יתאפשר קיום אישיו ושמירת מינו כפי שלמות אותו האיש.
אבל שאר התנועות הנעשות בשאר אישי המין הרי הם נעשים במקרה, ואין זה לדעת אריסטו בהנהגת מנהיג ולא בעריכת עורך.
למשל, אם נשבה רוח סוערת או בלתי סוערת, אין ספק שהיא משירה מקצת עלי אילן זה, ושוברת ענף מאילן אחר, ומפילה אבן מקירות מסוימים, ומעלה עפר על עשב מסוים ומפסידתו, ומהימה גלי המים, ונשברת ספינה שהייתה שם, ויטבע כל מי שהיה בה או מקצתם; ואין הבדל לדעתו בין נשירת אותו העלה ונפילת האבן או טביעת אותם החסידים הגדולים שהיו בספינה.
וכן אינו מבחין בין שור שהטיל רעי על עדת נמלים ומתו, או בנין שנתרועעו יסודותיו וכרע על כל מי שהיה שם מן המתפללים * ומתו,
ואין הבדל אצלו בין חתול שנתקל בעכבר וטרפו, או עכביש שטרף זבוב, או ארי שרעב ומצא נביא וטרפו .
כללו של דבר, הרי סכום השקפתו שכל דבר שראהו תדיר לא ייפסד ולא ישתנה לו נוהג כלל כמו המצבים הגלגליים, או שהוא הולך באופן סדיר שאינו חורג אלא באופן נדיר כמו הדברים הטבעיים, אומר כי זה בהנהגה, כלומר: שההשגחה האלוהית מתלווה עמו .
וכל מה שרואה שאינו נוהג לפי משטר, ואינו צמוד לסדר כמצבי פרטי כל מין מן הצומח והחי והאדם, אומר שזה במקרה לא בהנהגת מנהיג, כלומר: שאין ההשגחה האלוהית מתלווה עמו.
וסובר כי ליווי ההשגחה גם למצבים אלה נמנעת, וזה נספח להשקפתו בקדמות העולם, ושכל מצבי המציאות הזו כפי שהם הפכם נמנע .
ואשר דעתם כפי השקפה זו, גם מאותם שיצאו מכלל תורתנו, הם האומרים עזב ה' את הארץ .
וההשקפה השלישית
היא כנגד ההשקפה הזו השניה, והיא השקפת הסוברים שאין בכל המציאות מאומה במקרה כלל, לא חלקי ולא כללי, אלא הכל בחפץ וכוונה והנהגה, וברור הוא שכל המונהג כבר נודע .
וזו היא כת ה"אשעריה" מן המוסלמים. וחייבה השקפה זו זרויות גדולות, וקיבלום וחייבו עצמם בהם.
והוא, שהם מודים לאריסטו במה שהוא חושב מן השוויון בין נשירת העלה ומות אחד האדם. אמרו כן הוא, אלא שאין הרוח נושבת במקרה אלא ה' הניעה, ולא הרוח היא אשר השירה את העלים אלא כל עלה נשר במשפט ובגזרה מאת ה', והוא אשר השיר אותו עתה במקום זה, ולא יתכן שיתאחר זמן נשירתו ולא שיקדם, ולא תתכן נשירתו שלא במקום זה, כיון שכל זה גזור מראש .
ונתחייבו לפי השקפה זו שיהו כל תנועות החי ותנוחותיו [שט] גזורים, ושהאדם אין לו יכולת כלל לעשות דבר או שלא לעשות.
ומתחייב עוד לפי השקפה זו שיהא טבע האפשרי בטל בעניינים אלה, ושיהו כל הדברים הללו או חיוביים או נמנעים.
ונתחייבו בזה ואמרו כי אלה שאנו קוראים אותם אפשריים, כעמידת ראובן וביאת שמעון, הם אפשריים ביחס אלינו , אבל בהתייחסם אליו יתעלה אין בהם אפשרות כלל אלא חיוב או מניעה.
ומתחייב עוד לפי השקפה זו שיהא עניין המצוות בלתי מועיל כלל, כי האדם אשר ניתנה לו כל מצווה אינו יכול לעשות מאומה לא לקיים מה שנצטווה בו ולא להמנע ממה שהוזהר עליו.
ואמרה הכת הזו, שהוא יתעלה כך רצה לשלוח ולצוות ולהזהיר ולאיים ולהבטיח ולירא ואף על פי שאין לנו יכולת, ואפשרי שיחייב אותנו את הנמנעות, ואפשר שנקיים את הציווי וניענש, ונמרה אותו וניגמל בטוב .
ומחייבת עוד השקפה זו, שיהו פעולותיו יתעלה ללא תכלית.
וסבלו כובד כל הזרויות הללו למען שלום השקפה זו, עד שאם ראינו אדם שנולד סומא או קטוע אבר שלא נוכל לומר שכבר קדם לו חטא שבו נתחייב עונש זה, נאמר כך רצה, ואם ראינו החסיד הישר נהרג בעינויים נאמר כך רצה, ואין עוול בכך, כי אפשרי לדעתם ביחס להן שייסר מי שלא חטא ויגמול טוב לחוטא , ודבריהם בכל הדברים הללו מפורסמים.
וההשקפה הרביעית
היא השקפת הסוברים שיש לאדם יכולת, ולפיכך יתכן מה שנאמר בתורה מן הציווי והאזהרה והגמול והעונש לדעת אלה באופן סדיר. וסוברים שכל מעשה ה' תוצאה של חכמה, ושחלילה לו מעוול, ואינו מעניש מטיב .
וגם ה"מעתזלה" סוברים השקפה זו, ואף על פי שאין יכולת האדם לדעתם מוחלטת , והם גם בדעה שהוא יתעלה יודע נשירת אותו העלה ורמישת נמלה זו ושהשגחתו בכל הנמצאים.
ומתחייבת גם השקפה זו זרויות וסתירות.
הזרויות הם, מה שמקצת אישי בני אדם נולדים בעלי מומין והם לא חטאו, אמרו כי זה תוצאה של חכמתו וכך יותר טוב ביחס לאדם הזה שיהיה כך משיהיה שלם, אלא שאין אנו יודעים מהות הטוב הזה, ואין זה על דרך העונש לו אלא על דרך ההטבה אליו.
וכך היא תשובתם באובדן החסיד כי זה להרבות גמולו לעתיד לבוא .
ועד לידי כך הגיעו הללו כאשר נאמר להם ומדוע נהג בצדק באדם ולא עשה כן בזולתו, ובאיזה חטא נשחט בעל החי הזה, והביאו עצמם לידי זרות במה שאמרו כי זה יותר טוב לו כדי שיגמלהו ה' לעתיד לבוא , ואפילו הריגת הפרעוש והכנה חיובי שיהא להם בכך גמול לפני ה', וכך העכבר הזה שלא חטא אשר טרפו חתול או דאה , אמרו כך גזרה חכמתו ביחס לעכבר זה ועתיד לגומלו על מה שאירע לו לעתיד לבוא . [שי]
ואין להאשים לדעתי אף אחד מבעלי שלוש ההשקפות הללו בהשגחה, מפני שכל אחד מהם הביאו דוחק גדול למה שאמר.
אריסטו הלך אחר הנראה מטבע המציאות,
וה"אשעריה" ברחו מלייחס לו יתעלה אי ידיעה בשום דבר, ולא יתכן לומר ידע פרט זה ולא ידע את זה, ונתחייבו אותם הזרויות וקבלום.
וגם ה"מעתזלה" ברחו מלייחס לו יתעלה עוול ועושק, וגם לא ישר בעיניהם להכחיש התולדה עד כדי לומר כי ייסורי מי שלא חטא אין בו עוול, וגם לא ישר בעיניהם שתהא שליחת כל הנביאים ומתן התורה שלא לעניין מושכל, ולפיכך נטלו על עצמם גם הם מה שנטלו מאותם הזרויות, ונתחייבו בסתירות , לפי שהם סבורים שהוא יתעלה יודע כל דבר, ושהאדם בעל יכולת, וזה מביא למה שברור בעיון קל שזו סתירה.
וההשקפה החמישית
היא השקפתנו, כלומר: השקפת תורתנו. ואני אודיעך בזה מה שנאמר בספרי נביאנו, והיא הדעה שקיבלוה רוב חכמנו, וגם אודיעך מה שסברו מקצת האחרונים ממנו, ואודיעך גם את דעתי אני בזה.
ואומר, יסוד תורת משה רבנו ע"ה וכל ההולכים אחריה היא שהאדם בעל יכולת מוחלטת, כלומר: שיש בטבעו ובבחירתו וחפצו לעשות כל מה שביד האדם לעשות, בלי שיברא לו שום דבר מחודש כלל , וכך כל מיני בעלי החיים נעים בחפצם. וכך רצה , כלומר: שמרצונו הקדום אשר לא חדל להיות, שיהא כל חי נע בחפצו, ושיהא האדם בעל יכולת על כל אשר יחפוץ או יבחר ממה שיש לו יכולת עליו .
וזה יסוד שתודה לה' לא נשמע כלל באומתנו הפכו. וכן מכלל יסודות תורת משה רבנו, שהוא יתעלה אין עוול לפניו בשום פנים ואופן, ושכל הבא על בני אדם מן היייסורין, או מה שמגיע להם מן הטוב, האדם היחיד או הציבור, הכל מפני שהם ראויים לכך במשפט הצדק אשר אין עוול בו כלל, ואפילו ניגף האדם בקוץ בידו וסלקו מיד הרי זה לו עונש * , ואפילו השיג הנאה כל שהיא יהיה זה לו גמול, וכל זה להיותו ראוי לכך, והוא אמרו יתעלה כי כל דרכיו משפט וגו' אלא שאין אנו יודעים היאך נעשו ראויים.
הנה סומכו לך ההשקפות הללו, והוא שכל מה שתראה מן המצבים השונים של אישי בני אדם-
רואה אותו אריסטו מקרה בהחלט.
ורואה אותו ה"אשעריע" תוצאה של הרצון המוחלט.
ורואה אותו ה"מעתזלי" תוצאה של חכמה.
ורואים אותו אנו תוצאה של מה שהאדם ראוי לו כפי מעשיו.
ולפיכך יתכן אצל ה"אשערי" שייסר ה' את החסיד הכשר בעולם הזה, ויתנהו לנצח באותה האש שאומרים לעתיד לבוא, ואומר כך רצה.
ורואה ה"מעתזלי" שזה עוול, ושזה שנתייסר, ואפילו הנמלה כפי שהזכרתי לך יש לה גמול, והיות זה מתייסר כדי שיגמלהו הוא בהתאם לחכמתו.
ואנחנו סוברים שכל המצבים האנושיים הללו הם כפי מה שהאדם ראוי לו, וחלילה לאל מעוול, ואינו מעניש אדם אלא שחייב עונש, זהו אשר אמרה אותו תורת משה רבנו שהכל הולך כפי מה שראוי .
ועל פי השקפה זו נמשכים דברי [שיא] המון חכמנו, שאתה מוצא אותם אומרים בפירוש, אין מיתה בלא חטא ולא יייסורין בלא עוון , ואמרו במידה שאדם מודד בה מודדין לו, וזה לשון המשנה .
ואמרו בפירוש בכל מקום כי חיובי בהחלט ביחס לו יתעלה הצדק, והוא שיגמול את הצדיק על כל מעשיו ממעשי החסד והיושר ואף על פי שלא נצטווה בכך על ידי נביא, ושהוא מעניש על כל מעשה רע שעושה האדם ואף על פי שלא הוזהר עליו על ידי נביא, כי הוא מוזהר עליו באופי הטבעי , כלומר: האזהרה מלעשוק ולעשות עוול, אמרו: אין הקב"ה מקפח זכות כל בריה. ואמרו: כל האומר קודשא בריך הוא ותרן הוא יתותרן מעוהי, אלא מאריך אפיה וגבי דיליה. ואמרו: אינו דומה מצווה ועושה למי שאינו מצווה ועושה . וביארו כי אף על פי שאינו מצווה נותנין לו שכרו, ועל היסוד הזה נמשכים כל דבריהם.
ונאמרה בדברי חכמים תוספת מסוימת שלא נאמרה בלשון התורה, והוא דברי מקצתם, יייסורין של אהבה , והוא, שלפי השקפה זו אפשר שיבואו על האדם יייסורין לא על חטא שקדם אלא כדי להרבות שכרו, וזו היא גם שיטת ה"מעתזלה", ואין לשון בתורה לעניין זה. ואל יטעך ענייני הניסיון והאלוהים ניסה את אברהם , ואמרו ויענך וירעיבך וגו' , כי עוד תשמע את הדברים בכך .
ולא דיברה תורתנו בשום אופן כי אם במצבי אישי האדם. אבל עניין הגמול הזה לבעלי החיים, לא נשמע כלל באומתנו מלפנים בשום אופן, ולא הזכירו כלל אחד מן החכמים , אלא שאחד האחרונים מן הגאונים כאשר שמע אותו מן ה"מעתזלה" ישר בעיניו וקבל דעה זו .
אבל דעתי אני ביסוד הזה כלומר: ההשגחה האלוהית, הוא מה שאבאר לך, ואיני נסמך בדעה זו אשר אבאר למה שהביאתני אליו ההוכחה, אלא נסמך אני בה למה שנתבאר לי שהוא כוונת ספר ה' וספרי נביאנו, והשקפה זו אשר אני סובר מעטת הזרויות מן ההשקפות שקדמו, וקרובה יותר אל השיקול השכלי.
והוא, אני בדעה כי ההשגחה האלוהית אינה בעולם הזה השפל כלומר: מתחת גלגל הירח אלא באישי מין האדם בלבד. והמין הזה לבדו הוא אשר כל מצבי אישיו ומה שמגיעם מן הטוב והרע הוא כפי הראוי לו, כמו שאמר כי כל דרכיו משפט .
אבל שאר בעלי החיים, [שיב] וכל שכן הצומח וזולתו, הרי השקפתי בו כהשקפת אריסטו. איני סבור כלל כי העלה הזה נשר בהשגחה בו, ולא שהעכביש הזה טרף את הזבוב הזה בגזרת ה' וחפצו עתה על פרט זה, ולא שהרוק הזה אשר ירק ראובן נתעורר עד שנפל על הרחש הזה במקום מיוחד והרגו במשפט וגזרה, ולא שהדג הזה כאשר קלט את התולעת הזו מעל פני המים, עשה זה ברצון אלוהי לפרט זה.
אלא כל זה לדעתי על פי המקרה המוחלט כמו שסובר אריסטו.
אלא ההשגחה האלוהית לדעתי כפי שנראה לי נספחת לשפע האלוהי, * והמין אשר נצמד בו אותו השפע השכלי עד שנעשה בעל שכל, ונתגלה לו כל מה שהוא גלוי לבעל השכל, הוא אשר נתלוותה אליו ההשגחה האלוהית, וכולכלו כל מעשיו על דרך השכר והעונש.
כי טביעת הספינה בכל מי שבה כפי שנזכר, וכריעת התקרה על מי שהיה בבית, אם היה זה במקרה המוחלט, הרי אין כניסת אותם [האנשים] לאותה הספינה וישיבת האחרים בבית במקרה לפי השקפתנו, אלא בחפץ אלוהי כפי הראוי במשפטו אשר אין שכלינו מגיעים לידיעת קנה המידה בהם .
ואשר הביאני לדעה זו, לפי שלא מצאתי כלל לשון ספר נביא שמזכיר שיש לה' השגחה באיש מאישי בעלי החיים זולתי באישי האדם בלבד, וכבר תמהו הנביאים גם על שיש השגחה באישי האדם, ושהוא פחות מכדי להשגיח עליו, כל שכן מה שזולתו מבעלי החיים. אמר מה אדם ותדעהו וגו' , מה אנוש כי תזכרנו וגו' .
וכבר נאמרו מקראות מפורשים שההשגחה על כל אישי בני האדם, ושכל מעשייהם מבוקרים:
היוצר יחד לבם המבין אל כל מעשייהם ,
ואמר אשר עיניך פקוחות על כל דרכי בני אדם לתת לאיש כדרכיו ,
ואמר עוד כי עיניו על דרכי איש וכל צעדיו יראה .
וכבר נאמרה בתורה ההשגחה באישי האדם וביקורת מעשיהם, אמר, וביום פקדי ופקדתי עליהם חטאתם ,
ואמר מי אשר חטא לי אמחנו מספרי ,
ואמר והאבדתי את הנפש ההיא ,
ואמר ונחתי את פני בנפש ההיא ,
ואלה רבים.
וכל מה שנאמר בפרשות אברהם ויצחק ויעקב ראיה גמורה על ההשגחה האישית. אבל שאר אישי בעלי החיים הרי המצב בהם כפי שסובר אריסטו בלי ספק, לפיכך נעשית שחיטתם מותרת, ואף מצווים עליה , והשימוש בהם בכל הצרכים כפי שנרצה.
והראיה ששאר בעלי החיים בלתי מושגחים כי אם באופן ההשגחה אשר הזכיר אריסטו, מה שאמר הנביא כאשר ראה מהשתלטות נבוכדנצר והריגתו בני אדם, אמר, ה' הנה כאילו כבר הוזנחו בני אדם והופקרו כדגים ורמש מארץ, משמע מלשון זה כי אותם המינים מוזנחים. והוא אומרו: ותעשה אדם כדגי הים כרמש לא מושל בו כלה בחכה העלה וגו' , ואחר כך ביאר הנביא שאין הדבר כך, ואינו על דרך ההזנחה וסילוק ההשגחה, אלא על דרך העונש להם, בהיותם ראויים למה שחל בהם, אמר: ה' למשפט שמתו וצור להוכיח יסדתו .
ואל תחשוב כי השקפה זו נסתרת לי [שיג] באומרו נותן לבהמה לחמה וגו' , ובאומרו הכפירים שואגים לטרף ולבקש מאל אכלם וגו' , ובאומרו פותח את ידך ומשביע לכל חי רצון , ואף במאמר חכמים יושב וזן מקרני ראמים ועד ביצי כנים , והרבה תמצא כיוצא בלשונות הללו, ואין בהן מאומה הסותר השקפתי זו.
לפי שכל אלה השגחה מינית לא אישית, וכאילו הוא מתאר חסדיו יתעלה בזמנו לכל מין מזונו ההכרחי וחומר קיומו, וזה פשוט וברור. וכך סובר אריסטו, כי סוג זה של השגחה הכרחי מצוי, וכבר הזכיר את זה גם אלאסכנדר בשם אריסטו, כלומר: זימון מציאות מזון כל מין לאישיו, ואלמלי כן היה כלה המין בלי ספק, וזה פשוט בעיון קל.
אבל אמרם צער בעלי חיים דאורייתא ממה שנאמר על מה הכית את אתנך , הנה זה על דרך הבאת השלמות לנו כדי שלא נתנהג במידות האכזריות , ולא נצער לבטלה ללא תועלת, אלא נפעל בעדינות ורחמנות ואפילו באישי איזה בעל חי שיהיה זולתי בעת הצורך, כי תאווה נפשך לאכול בשר , לא שנשחט על דרך האכזריות או השחוק .
ואינה מחייבת אותי לפי השקפה זו השאלה שיאמרו לי, ומדוע השגיח על אישי האדם ולא השגיח כיוצא באותה ההשגחה בשאר אישי בעלי החיים? כי השאלה הזו ראוי שישאל את עצמו ויאמר מדוע נתן את השכל לאדם ולא נתנו לשאר מיני בעלי החיים.
והרי תשובת שאלה זו האחרונה כך רצה, או כך חייבה חכמתו, או כך חייב הטבע, לפי שלוש ההשקפות שקדמו , ובאותם התשובות עצמן יש לענות על השאלה הראשונה.
והבן השקפתי עד סופה, כי איני סובר שהוא יתעלה נעלם ממנו דבר, או שאני מייחס לו אי יכולת, אלא אני בדעה כי ההשגחה נספחת לשכל וחיובית לו, כיון שההשגחה אינה אלא ממשכיל , ואשר הוא שכל שלם שלמות שאין שלמות אחריה, והרי כל מי שנצמד בו משהו מאותו השפע כפי ערך מה שהגיע לו מן השכל יגיע לו מן ההשגחה . זוהי ההשקפה התואמת לדעתי את המושכל ולשונות התורה.
אבל אותן ההשקפות שקדמו יש בהם תוספת וגירעון, התוספת מביאה לידי ערבוביא מוחלטת והכחשת המושכל וההתנגדות למוחש. או גירעון חמור מביא לידי דעות רעות מאוד ביחס לה' והפסד סדירות מציאות האדם, ומחיית כל זכויות האדם המידותיות וההגיוניות, כלומר: השקפת מי שסילק את ההשגחה מאישי האדם, והשווה ביניהם לבין אישי שאר מיני בעלי החיים.
הערות:
הערת המתרגם: לא רק בשל עתיקות דעות הללו בין הפילוסופים כתב כן רבנו אלא מפני שמרבית השקפות הללו הובאו בספר איוב בפי איוב וחבריו. ואיכא מאן דאמר משה כתב ספר איוב. ראה בבא בתרא טו א.
הערת המתרגם: וראה גם לעיל ח"ב סוף פרק יג.
הערת המתרגם: שכל המציאות מורכבת מחלקיקים המתרכבים ומתפרקים מאליהם וכמו שכתב רבנו לעיל ח"א פרק עג ההקדמה הראשונה ורס"ג בספרו האמונות ודעות מאמר א פ"ג השיטה התשיעית. ואין נכון מה שכתב אפודי שהכוונה לארבעת היסודות.
הערת המתרגם: ירמיה ה יב.
הערת המתרגם: פיזיקה ספר ב פ"ה ופ"ו, מטפיזיקה ספר יא פ"ח.
הערת המתרגם: במה שציוויין לעיל הערה - ,
הערת המתרגם: ראה פיזיקה ספר ב פרקים ג-ה
הערת המתרגם: אפשר: פרטיהם, יחידיהם. כלומר: לא כפרטי הארץ וכל אשר בה שהם הווים נפסדים חליפות ללא הפוגה ורק מיניהם קיימים, ולהשערתו פרטי גרמי השמים יציבים בלתי הווים נפסדים.
הערת המתרגם: ראה גם לקמן סוף פרק נד.
הערת המתרגם: וכדלעיל ח"ב פרק י.
הערת המתרגם: וכוח זה נקרא נפש הצומח. ראה הקדמת אבות הפרק הראשון.
הערת המתרגם: יותר נכון "התחושה" ובר"ש "ההרגשה". [שח]
הערת המתרגם: וזו היא נפש החי.
הערת המתרגם: הכוונה לכוח ההולדה.
הערת המתרגם: "ידבר" אפשר לקרוא את הבית פתוחה, ואז יש לתרגם"להתנהג" "להיות מונהג".
הערת המתרגם: קיום כל פרט וכל יחיד ממנו משך זמן קיומו.
הערת המתרגם: הפרט. היחיד.
הערת המתרגם: יחידי.
הערת המתרגם: "ג'דאר" ובר"ש "מתל של אבנים" ואיני יודע למה.
הערת המתרגם: הראשונה "יעטב" והשניה "יגרק" ור"ש תרגם שתיהן "טביעה".
הערת המתרגם: אפשר "קבוצת" והשתמשתי ב"עדה" כי מילה זו משמשת גם לבעלי חיים כגון שופטים יד ח "עדת דיבורים" ובר"ש "עם מן הנמלים" שאינה בשימוש לבעלי חיים.
* . לפי כ"י ב, מן המסתופפים בצילו.
הערת המתרגם: הדגיש רבנו כאן "שרעב" להוציא מאורע הנביא האמור במלכים א יג כד.
הערת המתרגם: אפשר "ולא יתרופף" והכוונה שאין בו יוצא מן הכלל.
הערת המתרגם: אפשר: נלוית אליו.
הערת המתרגם: וכדלעיל ח"ב פרק יג ההשקפה השלישית.
הערת המתרגם: יחזקאל ט ט. וראה גם פירוש רבנו לסנהדרין פ"י מ"א היסוד העשירי מהדורתי עמ' רטז.
הערת המתרגם: אפשר "שכל המנהיג כבר ידע" וכך קרא ר"ש. והכוונה שאין המנהיג דבר מנהיגו אלא לאחר שידעו. שאין ה"אשערייה" כופרים בידיעת ה' כל פרט.
הערת המתרגם: "בקצ'א" ובר"ש הושמט. ושמא השמיטה מפני שנראית לו סותרת השקפתם דלקמן, ואין צורך לכך והדברים פשוטים.
הערת המתרגם: רמה גם הקדמת [שט] רבנו לאבות הפרק השמיני ד"ה אבל הדבר, מהדורתי עמ' שצט והלאה.
הערת המתרגם: מפני שאין אנו יודעים מראש את החלטתו הסופית של ראובן או שמעון ולא המלכויותיו המתחלפות בתדירות, אבל לפניו יתעלה ההחלטה הסופית והמסקנה של כל האדם ידועה וגלויה מראש. ומעניינים בהקשר לזה דברי רס"ג בספרו האמונות והדעות מאמר ד פ"ד.
הערת המתרגם: יוד קמוצה וריש צרויה.
הערת המתרגם: ניענש או נגמל טוב, כפי שהדבר משתקף בהרגשתינו, אבל מאתו יתעלה אין זה לא עונש ולא שכר כי חלילה אין ה' משגיח על התחתונים והכל במקרה, וכדלעיל בתחילת הדיבור.
הערת המתרגם: בר"ש "בעבור שימלט להם הדעת ההוא".
הערת המתרגם: "מג'דומא" התרגום הנכון כאן כפי שכתבתי. ובר"ש "מצורע" ואינו אמת, וראה לעיל בחלק זה פרק יב הערה .
הערת המתרגם: בר"ש "כי ראוי להם בחק ה'" ולא דק.
הערת המתרגם: וכדלעיל הערה .
הערת המתרגם: עושה טוב, ועדה"כ דה"ב ו ח.
הערת המתרגם: ראה לעיל ח"א פרק עג סוף הקדמה שישית ד"ה אבל מעשי בני אדם.
הערת המתרגם: שריצתה ורחישתה על פני האדמה. ובר"ש "ורמיסת" וט"ס הוא.
הערת המתרגם: בר"ש "משהיה כך שיהיה שלם" וט"ס הוא.
הערת המתרגם: אפשר: לעולם הבא.
הערת המתרגם: ראה לקמן הערה
הערת המתרגם: "חדאה" ותירגמתי "דאה" בעקבות רס"ג בתרגומו לויקרא יא יד. ובר"ש "נץ".
הערת המתרגם: ואיני יודע למה צריך לגמול לו, ומדוע אין הדבר עונש לפרעוש שעקץ חסיד, ולעכבר שכירסם ספר טוב או על [שי] שלא כירסם ספר רע והיה מקיים אבד תאבדון?
הערת המתרגם: כאן באמת צריך לתרגם"התולדה" והכוונה לאמור לעיל לאותם הנולדים בעלי מומין ומחוסרי אברים. ובר"ש "להכחיש השכל הנברא עם האדם" ואינו נכון לדעתי. וראה גם הקדמת רבנו לאבות. הפרק השמיני הערה .
הערת המתרגם: אפשר "לא נתקבל על דעתם".
הערת המתרגם: ר"ש הוסיף משלו "ר"ל דברים סותרים זה את זה".
הערת המתרגם: כפי שאומרים ה"מתכלמין " ראה הקדמת רבנו לאבות הפרק השמיני מהדורתי עמ' שצט והלאה. ולעיל ח"א פרק עג הקדמה ו.
הערת המתרגם: ר"ש הוסיף משלו "שאינם מדברים".
הערת המתרגם: גם כאן הוסיף ר"ש משלו כנראה בתור פירוש "ה' יתעלה".
הערת המתרגם: וכדלעיל ח"ב פרק מה.
הערת המתרגם: בר"ש הושמטו שתי תיבות הללו.
* . ראה ערכין טז ב עד היכן תכלית ייסורין.
הערת המתרגם: דברים לב ד.
הערת המתרגם: כלומר: ששיקולי החיוב והפטור אין דעת האדם יכולה להגיע אל חקר נקודת ההכרעה שבהן. ולעניין זה ייחד רבנו בחיבורו הגדול שלושה פרקים, ראה הלכות תשובה פרקים ה-ז.
הערת המתרגם: ראה פירוש רבנו לסנהדרין פ"י מ"א [שיא] ד"ה אבל גהנום, מהדורתי עמ' רו.
הערת המתרגם: כלומר: לפי הזכויות והחובות. ובר"ש "אחר הדין " וגם זה אפשרי.
הערת המתרגם: "ג'מהור" ציבור, רוב, או כמעט כל. והייתי רוצה להימנע משמוש במילה זו שבני אדם מבינים אותה הפך חכם, אך לא מציתי אחרת מתאימה.
הערת המתרגם: שבת נה א. וש"ט טעה במסקנת הגמרא שם וכתב דברים שיש בהם משום"המבזה את החכם לאחר מותו". ותיובתת הגמרא היא רק ליש מיתה בלא חטא, אבל לא לאין ייסורין בלא עוון. ואף קושית הגמרא והתיובתא הם רק לפי פשט המילים מיתה- מיתה אם נוסח הגמרא שלפנינו נכונה, ור' אמי מדבר במיתה שלא בזמן שהיא בגדר ייסורין וכידוע, ולישנא דארבעה מתו מדובר במיתה הטבעית לאחר איו"ש,
הערת המתרגם: שוטה פ"א מ"ז.
הערת המתרגם: ראה לעיל הערה . וכאן תרגם ר"ש "השכל" סתם.
הערת המתרגם: פסחים קיח א. בבא קמא לח ב.
הערת המתרגם: בראשית רבה פרשה סז ד. וראה בשינויים בבא קמא נ, א.
הערת המתרגם: קדושין לא א. בבא קמא פז א. עבודה זרה ג א.
הערת המתרגם: ברכות ה א "פישפש ולא מצא בידוע שייסורין של אהבה הן ". ושיטה זו אימץ לו רס"ג ודן בה בהרחבה בסיפרו האמונות ודעות ובהקדמתו לאיוב, וראה לקמן פרק כב בניתוח שיטות איוב וחבריו.
הערת המתרגם: בראשית כב א.
הערת המתרגם: דברים ח ג.
הערת המתרגם: לקמם פרק כד.
הערת המתרגם: בר"ש "חכמי התלמוד" ואין זה במקור.
הערת המתרגם: רבנו כנראה רומז לרס"ג בסיפרו האמונות ודעות מאמר שלישי פ"י. ראה שם מהדורתי עמ' קמה הערה , שם כתבתי הנראה לי בדעת רס"ג ולא כפי הנראה מכאן אם בכלל רומז רבנו אליו. ויותר נראה לדעתי שאין רבנו רומז לרס"ג כלל, אלא לדברי הגאון שהובאו דבריו בתשובה (תשובות הגאונים, הרכבי, עמ' ) וז"ל ודלמא נמי מדקאמר רבי לכך נוצרת (נזיר כג ב) שבודאי נוצר והותר אדם בשחיטתו אלא רואין יוצרו מקפח שכרו, והכין סבירא לנא דכולהו בעלי חיים שהתיר המקום קריצתן והריגתן יש להן שכר. ע"ש.
הערת המתרגם: בר"ש "ההיקש השכלי".
הערת המתרגם: אפשר: סבור.
הערת המתרגם: כל יחיד וכל פרט.
הערת המתרגם: דברים לב ד.
הערת המתרגם: בר"ש התנועע.
* . ראה גם לעיל ח"ב [שיב] פרק יב.
הערת המתרגם: "וקדרת" לי נראה לקרוא את הקוף שרוקה "צ'ם" וכפי שתירגמתי. ואפשר לקרוא את הקוף פתוחה ולתרגם"וכלכלה" וכך כנראה קרא ר"ש שתרגם"ושערה" ומוסב על ההשגחה.
הערת המתרגם: "אנכ'ראר" תרגמתי תרגום מילולי כי הביטוי נאה בעיני. ובר"ש "נפילת".
הערת המתרגם: הוספתי [האנשים] לביאור, כי במשפט הערבית הדברים ברורים בלעדיה, וכך הוסיפה גם ר"ש.
הערת המתרגם: וכן כתב בהלכות תשובה פ"ג סוף הל' ב. וראה גם לקמן פרק נא.
הערת המתרגם: אפשר: ביחיד מיחידי. או: בפרט מפרטי.
הערת המתרגם: תהלים קמד ג.
הערת המתרגם: שם ח ה.
הערת המתרגם: שם לג טו.
הערת המתרגם: ירמיה לב יט.
הערת המתרגם: איוב לד כא.
הערת המתרגם: שמות לב לד. ור"ש הוסיף כאן "ואמר ופקדתי עליכם". וראה ירמיה טו ג.
הערת המתרגם: שמות לב לג.
הערת המתרגם: ויקרא כג ל.
הערת המתרגם: שם כ ו.
הערת המתרגם: רשות, וכמו שכתב בהלכות ברכות פ י"א הל' טו.
הערת המתרגם: בקורבנות, תמידין ומוספין וכדומה. ואין נכון מה שפירש קרשקש.
הערת המתרגם: חבקוק א יד-טו.
הערת המתרגם: שם א יב.
הערת המתרגם: בר"ש הושמטה המילה "לי".
הערת המתרגם: תהלים קמז ט.
הערת המתרגם: שם [שיג] קד כא.
הערת המתרגם: שם קמה טז.
הערת המתרגם: שבת קז ב. עבודה זרה ג ב.
הערת המתרגם: "אפצ'אלה" ולפני ר"ש היה בטעות "אפעאלה" ולפיכך תרגם"פעולותיו".
הערת המתרגם: אפשר: נשמד.
הערת המתרגם: שבת קכח ב, בבא מציעאה לב ב.
הערת המתרגם: במדבר כב לב. וראיה זו הובאה במדרש לקח טוב בשם ר' יוחנן. וליתא בש"ס.
הערת המתרגם: וראה לקמן פרק מח בטעם אסור אותו ואת בנו ושילוח הקן.
הערת המתרגם: דברים יב כ.
הערת המתרגם: כוונת רבנו כנראה נגד שעשועי הציד הנהוגים בעולם הפראי - המודרני, ומלחמות השוורים שהיו נהוגים בספרד. וראה פירוש רבנו לבבא קמא פ"ד מ"ה. ומה שכתב בחיבורו בהלכות שבת פ"א הל' ו הוא כדי לפרש את המונח "פסיק רישיה".
הערת המתרגם: לעיל ח"ב פרק יג.
הערת המתרגם: לפי תרגומי לעיל ח"א פרק סח שתירגמתי "עקל" "דעה" כפי שהעירותי שם שכן תרגם רבנו בחיבורו, צריך הייתי לתרגם כאן "דעה".
הערת המתרגם: אף כאן "מיודע".
הערת המתרגם: ובהקשר לאמור כאן עיין היטב גם לקמן פרק נא ד"ה והנה נראה לי.
הערת המתרגם: יחידי, פרטי. [שיד]
חלק שלישי
<h2>פרק [יח]</h2>
ואחר מה שהקדמתי מייחוד ההשגחה במין האדם לבדו משאר מיני בעלי החיים, אומר: [שיד]
כבר נודע כי אין חוץ למחשבה מין מצוי, אלא המין ושאר ההכללות - עניינים מחשבתיים כפי שידעת.
וכל מצוי מחוץ למחשבה - אינו אלא איש או אישים .
וכאשר נודע זה, הרי נודע כי השפע האלוהי המצוי, צמוד במין האדם, כלומר השכל האנושי אינו אלא מה שנמצא מן השכלים האישיים, והוא מה ששפע על ראובן ושמעון ולוי ויהודה. וכיון שהדבר כן, מתחייב כפי שאמרתי בפרק הקודם, שכל אחד מאישי בני אדם, אשר השיג מאותו השפע מנה יתרה כפי עתוד החומר שלו והכשרתו, תהיה ההשגחה בו יותר בהכרח, אם הייתה ההשגחה נספחת לשכל כפי שהזכרתי. ואם כן לא תהיה ההשגחה האלוהית באישי כל מין האדם באופן שווה, אלא יהיו להם יתרונות זה על זה בהשגחה, כיתרונות שלמותם האנושית.
ולפי העיון הזה מתחייב בהחלט שתהא השגחתו יתעלה בנביאים גדולה יותר וכפי מעלותיהם בנבואה , ותהיה השגחתו בחסידים ובצדיקים כפי חסידותם וצדקתם, כי אותו הערך משפע השכל האלוהי הוא אשר ניבא את הנביאים, ויישר מעשי הצדיקים, והביא לשלמות מדעי החסידים במה שידעו.
אבל הסכלים הרשעים, הרי כפי מה שנעדר להם מאותו השפע ירד מעמדם ונכללו במערכת שאר אישי מיני בעלי החיים , נמשל כבהמות נדמו , ולפיכך הוקלה הריגתם, ואף נצטווינו בכך לשם התועלת .
ועניין זה הוא יסוד מיסודות התורה ועליו היא בנויה, כלומר: על שההשגחה באיש איש מאישי האדם כפי שמגיע לו. התבונן היאך לשון הכתוב בהשגחה בפרטי מצבי האבות בהתעסקויותיהם, ואפילו בקנייניהם , ומה שהובטחו בו מלווי ההשגחה להם,
נאמר לאברהם אנכי מגן לך ,
ונאמר ליצחק ואהיה עמך ואברכך ,
ונאמר ליעקב והנה אנכי עמך ושמרתיך בכל אשר תלך ,
ונאמר לאדון הנביאים כי אהיה עמך
ונאמר ליהושע כאשר הייתי עם משה אהיה עמך ,
כל אלה בפירוש כי ההשגחה בהם כפי ערך שלמותם.
ונאמר בהשגחה על החסידים והזנחת הסכלים: רגלי חסידיו ישמר ורשעים בחושך ידמו כי לא בכוח יגבר איש , אמר כי שלום מקצת אישי בני האדם מן הפגעים, ונפול מקצתם בהם, אין זה כפי כוחם הגופני ועתודם הטבעי, הוא אמרו כי לא בכוח יגבר איש , אלא הוא כפי השלמות והחיסרון, כלומר: קרבתם לפני ה' או ריחוקם . ולפיכך יהיו הקרובים אליו בתכלית ההגנה: רגלי חסידיו ישמור , והרחוקים ממנו מסורים [שטו] למקרים שיפגעו בהם, ואין שם מה שיגן עליהם מן המאורעות, כהולך בחושך אשר אבדנו בטוח.
ונאמר עוד בהשגחה בחסידים שומר כל עצמותיו וגו' , עיני ה' אל צדיקים וגו' , יקראני ואענהו וגו' .
והלשונות שנאמרו בעניין זה רבו מלספור, כלומר: בהשגחה באישי בני אדם כפי שלמותם וחסידותם.
וכבר הזכירו גם הפילוסופים עניין זה, אמר אבו נצר בהקדמת פירושו לספר ניקומאכ'יא לאריסטו , אמר:
אבל אשר יש להם יכולת לשנות עצמם ממידה למידה אלה הם אשר אמר עליהם אפלטון כי השגחת ה' בהם יותר .
התבונן היאך הביא אותנו אופן זה של הבחנה לידיעת אמתת מה שנאמר על ידי כל הנביאים עליהם השלום מן ההשגחה האישית המיוחדת בכל אחד ואחד כפי ערך שלמותו, והיאך זה מתחייב מצד העיון, אם הייתה ההשגחה נספחת לשכל כפי שאמרנו.
ולא יתכן לומר שההשגחה מינית לא אישית כפי שנתפרסם במקצת שיטות הפילוסופים , כיון שאין שם מצוי מחוץ למחשבה זולת האישים, ובאישים הללו נצמד השכל האלוהי, נמצא כי ההשגחה אינה אלא באישים הללו.
התבונן נא בפרק זה כפי שראוי להתבונן בו, יהיו לך בו כל יסודות התורה שלמים, ויהיו לך תואמים להשקפות עיוניות פילוסופיות, ויסתלקו הזרויות, ותתברר לך צורת ההשגחה היאך היא.
ואחרי מה שהזכרנו מהשקפות בעלי העיון בהשגחה, והנהגת ה' את העולם היאך היא, אסכם לך גם השקפת בני אומתנו בידיעה, ודברים שיש לי בכך.
הערות:
הערת המתרגם: "ד'הן " ור"ש לא הבחין כלל בין "ד'הן " ל"עקל" ותרגם את כולן "שכל" ואינו נכון וכך עשה גם לעיל ח"א סוף פרק נא. שם באה כעין הבחנה זו. ורבנו דייק להבחין ביניהם אפילו בערבית אשר המושג "עקל" פעמים משמש במקום"ד'הן " וכמו שכתב אבי נצר במאמרו "פי מעאני אלעקל" כל שכן בעברית שכלל אין זה יכול לבא במקום זה.
הערת המתרגם: אפשר "יחיד או יחידים". והכוונה בכל העניין הזה שאין במציאות חבלה מאולמת כזו הנקראת מין, במציאות הממשית "חוץ למחשבה" יש רק פרט ופרטים יחיד ויחידים, וכל הגיבוש והליכוד למין ולמינים הם רק במחשבה, משום כך הרי במציאות אין גוש מסוים של שכל או יותר נכון דעה החופף את ראובן ושמעון ולוי ויהודה, או בקצור המין. אלא יש לכל פרט מה שהוחן בו אם מעט ואם הרבה אם זך ואם עכור אם ישר ואם עקום, וכפי העיבוד הפיתוח וההפעלה שהופעל למעשה. וראה להסבר עניין זה גם מאמרו של אבי נצר "אלמסאיל אלפלספיה" קטעים כז-כח.
הערת המתרגם: ראה גם לעיל ח"ב פרק לב ופרק לו.
הערת המתרגם: וכפי שדורגו לעיל ח"ב פרק מ"ה.
הערת המתרגם: בר"ש "השיעור".
הערת המתרגם: "אנסק" הפעיל את דיבורם. ובר"ש "הוא אשר שם דבר בפי הנביאים".
הערת המתרגם: יחידי.
הערת המתרגם: וביוצא בזה כתב בפירושו לבבא קמא פ"ר מ"ג. ראה שם מהדורתי, כי בנדפס הושמט ושובש.
הערת המתרגם: תהלים מט יג וכא.
הערת המתרגם: וכפי שנתפרש בהרחבה לעיל ח"א פרק נד ד"ה וראוי למנהיג המדינה.
הערת המתרגם: ר"ש שכלל משלו וכתב "בעסקיהם ובשמועיהם עד מקניהם וקניינם".
הערת המתרגם: בראשית טו א. והכוונה שיש בכל אחד ייחוד פרטי אישי "לך" "ואברכך"
"תלך" "עמך"משמע לכל אחד כפי דרגתו.
הערת המתרגם: שם כו ג.
הערת המתרגם: שם כח טו.
הערת המתרגם: שמות ג יב.
הערת המתרגם: יהושע א ה.
הערת המתרגם: שמואל א ב ט.
הערת המתרגם: מקצת בני אדם.
הערת המתרגם: וכדלעיל ח"א פרק נד. [שטו]
הערת המתרגם: "עטב" ואפשר "שברונו". ובר"ש "שאיו ספק שיכשל".
הערת המתרגם: תהלים לד כא.
הערת המתרגם: שם לד טז.
הערת המתרגם: שם צא טו.
הערת המתרגם: תרגמתי כן שמא מתכוון רבנו לכלול גם דברי חז"ל. ויתכן שהנכון לתרגם"והמיקראות" וכך תרגם ר"ש "והפסוקים".
הערת המתרגם: איני מכיר הקדמתו זו של אבי נצר, אך ראה ספר המידות של אריסטו ספר י סוף פרק ט.
הערת המתרגם: ראה גם פאידרוס לאפלטון כו-כח.
הערת המתרגם: אריסטו ותופשי שיטתו וכדלעיל בסמוך פרק יז.
הערת המתרגם: ראה לעיל הערה .
<h2>פרק [יט]</h2>
אין ספק כי מושכל ראשון הוא, שה' יתעלה ראוי שימצאו לו כל השלמויות , וישללו ממנו כל המגרעות, וקרוב הדבר שיהא מושכל ראשון כי אי הידיעה באיזה דבר שיהיה מגרעת, ושהוא יתעלה לא נעלם ממנו מאומה.
אבל מה שגרם למקצת בעלי העיון כפי שהזכרתי לך להעיז ולומר יודע כך ואינו יודע כך, הוא מה שנדמה לו מהעדר סדירות מצבי אישי האדם, אשר רוב אותם המצבים אינם מצבים טבעיים בלבד, אלא גם תוצאה למה שהאדם בעל יכולת ומחשבה .
וכבר הזכירו הנביאים כי למידת הסכלים על העדר ידיעת ה' את מעשינו, אינה אלא ממה שרואים אנשי הרשע בטובה ושלווה, ושזה מביא את החסיד להרהר כי התמדתו לעשות טוב ומה שסבל על כך מן הצער בהתקומם אחרים נגדו בלתי מועיל.
ואחר כך אמר הנביא כי הוא שוטט במחשבתו בכך, עד שנתברר לו [שטז] שהדברים נבחנים בסופם לא בראשיתם, וזה הוא תיאורו בסדר כל העניינים הללו. אמר:
ואמרו איכה ידע אל ויש דעה בעליון, הנה אלה רשעים ושלווי עולם השיגו חיל, אך ריק זכיתי לבבי וארחץ בנקיון כפי.
וסוף הדיבור:
ואחשבה לדעת זאת עמל היא בעיני, עד אבוא אל מקדשי אל אבינה לאחריתם, אך בחלקות וגו', איך היו לשמה כרגע וגו' .
ועניינים אלה עצמם הזכירם מלאכי, אמר:
חזקו עלי דבריכם אמר ה' וגו', אמרתם שווא עבוד אלוהים ומה בצע כי שמרנו משמרתו וכי הלכנו קודרנית מפני ה' צבאות ועתה אנחנו מאשרים זדים וגו', אז נדברו יראי ה' וגו', ושבתם וראיתם וגו' .
וכבר ביאר עוד דוד פרסום השקפה זו בזמנו, ומה שגרמה מרשעות בני אדם ועשקם זה את זה , ובא להוכיח ביטול אותה ההשקפה, ולהודיע שהוא יתעלה יודע כל זה, אמר:
אלמנה וגר יהרגו ויתומים ירצחו, ויאמרו לא יראה יה ולא יבין אלוהי יעקב, בינו בוערים בעם וכסילים מתי תשכילו, הנוטע אזן הלא ישמע אם יוצר עין הלא יביט .
והנני מבאר לך עניין ההוכחה הזו אחרי שאזכיר לך רוע הבנת המתפרצים כלפי דברי הנביאים את הדברים הללו.
אמרו לי לפני כמה שנים אנשים מנכבדי אומתנו הרופאים דרך תמה מצדם על דבר דוד, אמרו כך: ראוי היה לפי ההיקש הזה שלו, שבורא הפה יאכל, ובורא הריאה ישמיע קול, וכך יתר האברים.
והתבונן נא אתה המעיין במאמרי זה כמה רחקו מן הנכון בהבנת הוכחה זה ושמע עניינה.
פשוט הוא שכל עושה כלי מן הכלים, אלמלי שהמעשה אשר ייעשה באותו הכלי מצוייר מדעתו לא היה יכול לעשות לו כלי, המשל בכך, שאם לא יצייר הנפח בדעתו עניין התפירה ויבין אותו, לא היה עושה את המחט בצורה זו אשר לא יתכן לתפור כי אם בה, וכך שאר הכלים.
וכיון שחשב מי שחשב מן הפילוסופים שאין ה' משיג את הפרטים הללו, מפני שהם ממושגי החושים, והוא יתעלה אינו משיג בחוש אלא השגה שכלית , הוכיח להם במציאות החושים, ואמר, אם הייתה השגת הראות נעלמת ממנו ואינו יודעה, היאך המציא את האברים הללו המיועדים להשגה בראיה, האם אפשר לחשוב כי במקרה אירע שתתחדש לחה מסוימת זכה, ותחתיה לחה אחרת כך, ותחתיה שכבה מסוימת, קרה שניקב בה חור ובאה כנגד אותו החור שכבה זכה קשה, כללו של דבר לחיות העין ושכבותיה ועצביה שהם בתכלית השכלול כפי שכבר ידוע, וכולם המטרה בהם תכלית הפעולה הזו , היחשוב משכיל שזה נעשה במקרה ? לא, אלא הוא בכוונה מצד הטבע בהחלט כמו שבאר כל רופא וכל פילוסוף.
ואין הטבע בעל דעה וניהול, וזה מוסכם מכל הפילוסופים, אלא הניהול האומנותי הזה נעשה לפי השקפת הפילוסופים על ידי מוצא שכלי , והוא ממעשה בעל שכל לפי השקפתנו, והוא אשר הטביע הכוחות הללו בכל דבר שימצא בו כה טבעי.
ואילו היה שאין אותו השכל משיג את העניין הזה ולא יודעו, היאך המציא, או נמצא ממנו לפי אותה ההשקפה , טבע המכוון כלפי מטרה זו שאין לו ידיעה בה? ובצדק קראם בוערים וכסילים.
ואחר כך בא לבאר כי זה חיסרון בהשגתנו, ושה' יתהדר ויתרומם הוא אשר נתן לנו את השכל הזה אשר בו נשיג, ומחמת קוצר יכולתנו להשיג אמתתו יתעלה נוצרו לנו השיבושים הגדולים הללו, וידוע לפניו יתעלה אותו החיסרון שלנו, ושבינתנו זו המוגבלת אין להתחשב במה [שיז] שגרמה מן ההעזה. אמר: המלמד אדם דעת, ה' יודע מחשבות אדם כי המה הבל .
וכל מטרתי בפרק זה לבאר כי זה עיון קדום מאוד, כלומר: מה שנראה לסכלים מהעדר השגת ה' בגלל שמצבי אישי בני האדם האפשריים בטבעם בלתי סדירים, אמר: ויחפאו בני ישראל דברים אשר לא כן על ה' , ובמדרש, מה אמרו, אמרו העמוד הזה אינו רואה ואינו שומע ואינו מדבר . כוונתם בכך מה שדימו שאין ה' משיג את המצבים הללו, ואינו מגיע ממנו ציווי ולא אזהרה אל הנביאים, וסיבת כל זה וראייתו לדעתם, מפני שמצבי אישי בני האדם אינם נוהגים כפי מה שנראה לכל אחד ממנו שכך ראויים להיות. וכאשר ראו שאין הדברים כפי שהם רוצים, אמרו אין ה' רואה אותנו. ואמר צפניה על אלה, האומרים בלבבם לא ייטיב ה' ולא ירע .
אבל מה שראוי לומר על ידיעתו יתעלה את כל הדברים, אשמיעך השקפתי בכך אחר שאודיעך דברים המוסכמים לדברי הכל, אשר אי אפשר לבעל שכל לחלוק בדבר מהם.
הערות:
הערת המתרגם: להגדרה "מושכל ראשון " ראה מילות ההגיון לרבנו, השער השמיני.
הערת המתרגם: "אלכמאלאת" וכ"ה בכל כ"י תימן ובנוסח ר"ש ורי"ח, אך בנוסח מונק "אלכ'יראת" הטובות.
הערת המתרגם: לעיל בחלק זה פרק טז.
הערת המתרגם: "יתג'אסר". ובר"ש "להתגאה ולהתגבר".
הערת המתרגם: כלומר: רוב אותם המצבים הגרועים והצרות הם גורמים אותם בעצמם בפעולותיהם ומחשבותיהם הרעות. וכדלעיל בחלק זה פרק יב.
הערת המתרגם: כי בדרך כלל אין החסיד האמיתי גורם לעצמו סבל כי פרוש הוא מן התאוותנות והרברבנות וההתגרויות, ויסוריי באים דוקא מידי אותם הנאלחים הארורים עזי הנפש אשר לא ידעו שבעה. וכל דברי האפודי כאן [שטז] בלתי ברורים.
הערת המתרגם: תהלים עג יא-יג.
הערת המתרגם: שם עג טז-יט.
הערת המתרגם: מלאכי ג יג-יח.
הערת המתרגם: כלומר: על ידי שהגיעו למסקנא שאין ה' חלילה יודע מעשה בני אדם ואין השגחה ואין דין ואין דיין השחיתו וההעיבו ומלאו את הארץ חמס.
הערת המתרגם: "חג'ה" הוכחה ויכוחית. הוכחה וראיה כסברות תיאורתיות. ובר"ש "טענה" וכבר העירותי רבות על כך.
הערת המתרגם: תהלים צד ו-ט.
הערת המתרגם: וכדלעיל פרק טז.
הערת המתרגם: אפשר: שתווצר.
הערת המתרגם: הראייה.
הערת המתרגם: אפשר: מקור שכלי. וכדלעיל ח"ב פרק כ. [שיז]
הערת המתרגם: ההשתלשלות על דרך החיוב, כפי שיטת אריסטו.
הערת המתרגם: תהלים צד י-יא.
הערת המתרגם: מלכים ב יז ט. וראה גם בהלכות טומאת צרעת פרק טז הל' י.
הערת המתרגם: כבר העיר מונק שמקורו נעלם. וראה לעיל ח"א פרק נח "כדרך שאנו אומרים בכותל שאינו רואה".
הערת המתרגם: יחזקאל ה יב.
הערת המתרגם: צפניה א יב.
חלק שלישי, פרק [כ]
דבר מוסכם לדברי הכל, שהוא יתעלה לא יתכן שתתחדש לו ידיעה, עד שידע עתה מה שלא ידע אותו מקודם , ולא יתכן שיהו לו ידיעות רבות חלוקות ואפילו לדעת סוברי התארים .
וכיון שהוכח דבר זה, אמרנו אנו קהל התורתיים, כי בידיעה האחת יודע הדברים הרבים החלוקים , ובשינויי הנודעים אין הידיעות משתנות ביחס אליו יתעלה כפי שהדבר ביחס אלינו .
וכן אמרנו, שכל הדברים הללו המתחדשים ידעם לפני היותם, ולא חדל להיות יודע אותם, ולפיכך לא תתחדש לו ידיעה כלל, כי ידיעתו שפלוני הוא עתה נעדר ועתיד להמצא בזמן פלוני וישאר מצוי משך כך ואחר כך יעדר, הרי כאשר נמצא אותו האיש כפי שקדמה ידיעתו אותו לא נוספה שם ידיעה ולא נתחדש מה שלא היה ידוע לפניו, אלא נתחדש מה שלא חדל להיות ידוע שיתחדש כפי שנמצא עתה.
ומתחייב לפי דעה זו, שתהא הידיעה שייכת בהעדרים ומקיפה גם מה שאין לו סוף, ולכן באנו לידי דעה זו ואמרנו, כי ההעדרים אשר קדם בידיעתו להמציאם והוא יכול להמציאם, אין מן הנמנע שתהא ידיעתו שייכה בהם.
אבל מה שלא ימצא כלל, זהו ההעדר המוחלט כלפי ידיעתו אשר אין ידיעתו שייכה בו, כמו שאין ידיעתנו אנו שייכה במה שהוא נעדר אצלנו.
אבל ההיקף במה שאין לו סוף יש בו קושי , ונטו מקצת בעלי העיון לומר כי הידיעה שייכה במין, ומתרחבת על שאר אישי המין מבחינה מסוימת, זוהי השקפת כל תורני כפי מה שמביא אליו לחץ העיון.
אבל הפילוסופים החליטו בדבר ואמרו, שאין ידיעתו שייכה בהעדר, ואין ידיעתו מקפת מה שאין לו סוף, וכיון שאינה מתחדשת לו ידיעה, בטל הוא שידע דבר מן המתחדשים. נמצא אם כן שאינו יודע כי אם הדבר הקיים שאינו משתנה. [שיח]
ומקצתם נתעורר לו ספק אחר ואמר, ואפילו הדברים היציבים, אם ידעם הרי נעשו לו ידיעות רבות כי בריבוי המודעים יתרבו הידיעות, כי לכל ידוע ידיעה מיוחדת לו, ואם כן אינו יודע כי אם עצמו.
ואשר אני אומר שכל מה שנכשלו בו כולם, סיבתו מפני שעשו בין ידיעתנו וידיעתו יתעלה יחס, ורואה כל כת בדברים הנמנעים בידיעתנו, ומדמים כי כך מתחייב בידיעתו, או יקשה עליו הדבר.
וראוי מאוד להוכיח את הפילוסופים בשאלה זו יותר על כל אדם, כי הם אשר הוכיחו כי עצמו יתעלה אין בו רבוי, ואין לו תואר מחוץ לעצמו, אלא ידיעתו הוא, והוא ידיעתו.
והם אשר הוכיחו כי תקצרנה דעותינו מלהשיג אמיתת עצמותו כפי שהיא כמו שביארנו . והיאך חשבו שישיגו ידיעתו, וידיעתו אינה דבר מחוץ לעצמותו ? אלא אותו קוצר היכולת עצמו אשר תקצרנה דעותינו מלהשיג עצמותו, הוא הקוצר מלהשיג ידיעתו את הדברים היאך היא, ואין אותה הידיעה מסוג ידיעתנו שנקיש אליה, אלא דבר נבדל בתכלית ההבדל.
וכשם שיש שם עצמות מחויבת המציאות, ממנה נתחייב כל נמצא לפי השקפתם , או היא העושה כל שזולתה אחרי ההעדר לפי השקפתנו , כך אנו אומרים, כי אותה העצמות משיגה כל מה שזולתה, ולא נעלם ממנה דבר כלל מכל מה שימצא, ואין שיתוף בין ידיעתנו וידיעתו, כשם שאין שיתוף בין עצמותינו ועצמותו.
אבל הטעה כאן שיתוף שם ה'ידיעה'. כי השיתוף הוא בשמות בלבד, וההבדל באמתתו. ומחמת כך מתחייבים הזרויות, כיון שדמו שהדברים המתחייבים לידיעתנו מתחייבים לידיעתו .
וממה שנתברר לי עוד מפסוקי התורה, כי ידיעתו יתעלה במציאות אפשרי מסוים שיהיה, אינה מוציאה אותו האפשרי מטבע האפשרות כלל, אלא טבע האפשרות נשאר בו, ושאין הידיעה במה שיהיה מדברים האפשריים מחייבת הווייתו בהכרח על אחת משתי האפשרויות.
וגם זה יסוד מיסודות תורת משה אין בו ספק ולא ויכוח. ואלמלי כן לא אמר ועשית מעקה לגגך , וכן אמרו פן ימות במלחמה ואיש אחר יקחנה .
וכך התורה כולה והציווי והאזהרה חוזרים אל היסוד הזה, והוא שידיעתו במה שיהיה אינה מוציאה אותו האפשרי מטבעו, וזה קושי גדול לפי השגת שכלינו המצומצמים.
ולכן התבונן בכמה נקודות נבדלת ידיעתו מידיעתנו לפי השקפת כל בעל דת.
תחילתן, שהידיעה האחת אוטרת ידועים רבים שונים במינן.
והשני, שייכותה במה שאינו מצוי .
והשלישי, שייכותה במה שאין לו סוף.
והרביעי, במה שאין ידיעתו משתנה בהשגת המתחדשות, ונראה כי הידיעה שהדבר ימצא אינה אותה הידיעה בו שהוא כבר נמצא אלא יש כאן תוספת מסוימת, והיא שמה שהיה בכה נעשה בפועל .
והחמישי, כפי השקפת תורתנו שהוא יתעלה אין ידיעתו - יתעלה - מוציאה מכלל אחת משתי האפשרויות, ואף על פי שכבר ידע יתעלה תכלית אחת מהן בבירור.
ומי יתן איפוא וידעתי באיזה דבר דמתה ידיעתנו לידיעתו לפי השקפת מי שסובר [שיט] שהידיעה תואר נוסף * האם אין כאן אלא שיתוף בשם בלבד.
אבל לפי השקפתנו, שאנו אומרים שאין ידיעתו דבר נוסף על עצמותו, הרי באמת חיובי שתהא נבדלת ידיעתו מידיעתנו ההבדל העצמי הזה, כהבדל עצם השמים מעצם הארץ .
וכבר פירשו הנביאים בכך, אמר כי לא מחשבותי מחשבותיכם ולא דרכיכם דרכי נאם ה' כי גבהו שמים מארץ כן גבהו דרכי מדרכיכם ומחשבותי ממחשבותיכם .
כללו של עניין אשר אני אומר וממצה, כי כמו שאין אנו משיגים אמתת עצמותו, אך עם זאת ידענו כי מציאותו המציאות השלמה ביותר, ולא יבואנה חיסרון ולא שינוי ולא התפעלות בשום אופן, כך עם היותנו בלתי יודעים אמתת ידיעתו כיון שהיא עצמו, יודעים אנו שהוא אינו פעמים משיג ופעמים בלתי משיג, כלומר: שאינה מתחדשת לו ידיעה כלל, ולא תתרבה, ואין סוף לידיעתו, ולא ייעלם ממנו מאומה מכל הנמצאים, ואין ידיעתו אותם מבטלת את טבעיהם.
אלא האפשרי נשאר עם טבע האפשרות, וכל הסתירות הנראות בכל הדברים הללו הם כפי בחינת ידיעתנו, אשר אין לה שיתוף עם ידיעתו כי אם בשם בלבד.
כך הכוונה נאמרת כפי שאנחנו מתכוונים, וכפי שאומרים שכך כוונתו יתעלה בשיתוף. וכך ההשגחה אמורה בשיתוף על מה שאנו משגיחים עליו, ועל מה שאומרים שהוא יתעלה משגיח בו.
נמצא כי הנכון איפוא, שעניין הידיעה ועניין הכוונה ועניין ההשגחה המתיחסים אלינו זולת ענייני אותם המתייחסים אליו, וכל זמן שתופשים שתי ההשגחות או הידיעות או הכוונות מתוך הנחה שעניין אחד כוללם, אז יבואו הקושיות, ויתעוררו הספקות האמורים.
וכל זמן שידוע שכל מה שמתייחס אלינו נבדל מכל מה שמתייחס אליו, יתברר האמת.
וכבר ביאר שיש הבדל בין אלה המתייחסים אליו והמתייחסים אלינו באומרו, ולא דרכיכם דרכי כפי שכבר הזכרנו את זה לעיל .
הערות:
הערת המתרגם: ראה גם לעיל ח"א פרק נה ופרק נח.
הערת המתרגם: "מתעדדה" ואפשר "רבות המספר" ובר"ש הושמטה.
הערת המתרגם: ראה לעיל ח"א פרק נ ופרק נג.
הערת המתרגם: שכל שנוספה לנו ידיעה נעשינו יודעים יותר, כי אנו ודעתנו שנים, ודעתנו בפועל היא ידיעתנו, וכדלעיל ח"א פרק סח.
הערת המתרגם: היקף הידיעה.
הערת המתרגם: "אשכאל" ובר"ש [שיח] יש בו ספק".
הערת המתרגם: אפשר: הידועים.
הערת המתרגם: אפשר: ומעיינת. והכוונה מקישים הם מידיעתנו על ידיעתו.
הערת המתרגם: ראה לעיל ח"א פרקים נז-נח.
הערת המתרגם: וכדלעיל ח"ב פרק יט.
הערת המתרגם: וכדלעיל ח"ב פרק יג ההשקפה הראשונה.
הערת המתרגם: וראה הלכות יסודי התורה פ"ב הל' י. והלכות תשובה פ"ה הל' ה. והשווה בכל זה דברי רס"ג בספרו האמונות ודעות מאמר רביעי פ"ד. וגם בסוף הפרק השמיני מפרקי הקדמת רבנו למסכת אבות עסק בעניין זה מבחינה אחרת, ע"ש.
הערת המתרגם: דברים כב ח.
הערת המתרגם: שם כ, ז.
הערת המתרגם: "יטבאק" נראה לי שזהו התרגום המדוייק כאן, ובכל הדומה לכאן, אם כי מובנה הרגיל תיאום והתאמה. ובר"ש "יאות וישווה" ואינו נכון לדעתי.
הערת המתרגם: דייק לכתוב "שאינו מצוי" ולא "בהעדר" וכפי שקדם שכל שידיעתו כוללתו אינו בגדר העדר. וחוזר חלילה. וכל שאינו בגדר העדר ידיעתו כוללתו.
הערת המתרגם: ונראה לכאורה.
הערת המתרגם: ואף על פי כן ביחס לידיעתו אין תוספת ואין חידוש. [שיט]
* . לעיל ח"א פנ"ג.
הערת המתרגם: לפי השקפת בעלי הגוף החמישי. לעיל ח"ב פ"ב.
הערת המתרגם: ישעיה נה ח-ט.
הערת המתרגם: לעיל חלק א פרק נד מה הם הדרכים.
<h2>פרק [כא]</h2>
הבדל גדול בין ידיעת העושה במה שעשה, לידיעת זולתו באותו העשוי.
והוא, שהדבר העשוי, אם נעשה בהתאם לידיעת עושהו, הרי עושהו אם כן אין עשייתו מה שעשה אלא תוצאה של ידיעתו, אבל הזולת אשר יתבונן בעשוי הזה, ותקיף ידיעתו אותו, תהיה ידיעתו תוצאה של העשוי.
המשל בכך, האומן אשר עשה את התיבה הזו אשר ינועו בה גרגרים בהגרת המים ומורים על שעות שעברו מן היום או הלילה, הרי כל מה שניגר בה מן המים ושינוי מקום נזילתו, וכל חוט הנמשך וכל גרגר היורד, כל זה מושג וידוע אצל האומן שעשאה. ולא ידע אותן התנודות מחמת התבוננו בתנודות הללו המתחדשות עתה, אלא הדבר להפך, כלומר: שאותן התנודות המתחדשות עתה לא נתחדשו אלא בהתאם לידיעתו. לא כן המתבונן באותו הכלי, אלא המתבונן כל זמן שרואה תנודה מסוימת מתחדשת לו ידיעה, וכל זמן שאינו חדל להתבונן, מתווספות ידיעותיו ומתחדשות אחת לאחת, עד שיקנה ידיעת כל הכלי מהם. ואם תתאר שאין סוף לתנודות אותו הכלי, כי אז לא הייתה ידיעת [שכ] המתבונן מקפת אותו לעולם. וגם אי אפשר למתבונן לדעת תנודה מאותן התנודות לפני היווצרה, כי הרי לא ידע מה שידע אלא ממה שנוצר.
וכך הוא המצב בכללות המציאות והידחסותה לידיעתנו וידיעתו יתעלה, כלומר:
שאנחנו לא ידענו מה שידענו אלא מחמת ההתבוננות בנמצאים, ולפיכך אין קשר לידיעתנו במה שיהיה ולא במה שאין לו סוף, וידיעותינו מתחדשות מתרבות כפי הדברים אשר מהם אנו רוכשים את ידיעתם.
והוא יתעלה אינו כן, כלומר: שאינו יודע הדברים מחמתם שאז יחול הריבוי וההתחדשות, אלא אותם הדברים תוצאה של ידיעתו שקדמה והיא שהניחתם כפי שהם, בין מציאות נבדל , או מציאות דבר בעל חומר יציב , או מציאות בעל חומר אשר אישיו משתנים בהתאם לסדירות שאין בה חריגה ולא שינוי, ולפיכך לא יהיה לפניו יתעלה ריבוי ידיעות ולא התחדשות ושינוי ידיעה, כי בידיעתו אמיתת עצמוהו הבלתי משתנית ידע כל מה שמתחייב לכל מעשיו.
ומחשבתנו שאנחנו נשכיל היאך הוא, היא כמחשבתנו שנהיה אנחנו הוא והשגתנו השגתו.
ולכן הראוי לדורש האמת ואיש הצדק שיהא בדעה שהוא יתעלה לא נעלם ממנו מאומה כלל, אלא הכל גלוי לידיעתו שהיא עצמו , ושסוג זה של השגה לא יתכן שנדעהו אנחנו כלל, ואילו ידענוהו היאך הוא, כי אז הייתה לנו אותה הדעה אשר בה יושג סוג זה של השגה, וזה דבר שאינו נמצא במציאות כי אם לו יתעלה והיא עצמו .
והבן את זה, לפי שאני אומר שהוא נפלא מאוד והשקפה נכונה, אם תתחקה עליה לא תמצא בה מאומה מן הטעות ולא מן ההטעיה, ולא ישיגוה זרויות, ולא יחסנו בה לה' חיסרון .
כי העניינים הללו הנכבדים והנעלים אי אפשר להביא עליהן הוכחה כלל, לא כפי השקפתנו אנו קהל התורתיים ולא כפי השקפת הפילוסופים כפי מחלוקותיהם בשאלה זו, וכל החקירות אשר לא תתכן בהן הוכחה ראוי ללכת בהם בדרך הזו אשר הלכנו בה אנו בשאלה זו, כלומר: שאלת ידיעת ה' את זולתו, והבינהו.
הערות:
הערת המתרגם: "את'קאל" גרגרי מתכת קטנים שיש להן משקל מה אחיד שהם נעים ומתגלגלים בזרימת המים, וזה היה סוג של שעון מים. וראה גם לעיל ח"א פרק עג הערה . וראה שיחת סוקראטס בתיאיטיטוס של אפלטון מהדורת רות עמ' . ובר"ש "משקלים לנזילת המים" ואינו נכון..
הערת המתרגם: מה שכינה רבנו [שכ] בתחילת הדיבור "את'קאל" כינה כאן "בנדקה" והוא הנקרא היום בשוק "אגוזים קטנים" והות filbert,. ובר"ש "לוזה" ותירגמתי שתיהן "גרגר" כי הכוונה לאותם גרגרי המתכת.
הערת המתרגם: אפשר: לא נדע מה שנדע.
הערת המתרגם: אפשר: נפרד. והכוונה על המלאכים או השכלים.
הערת המתרגם: גרמי השמים לפי השקפת אריסטו וכל סוברי הגוף החמישי. וכדלעיל ח"ב פ"ב.
הערת המתרגם: פריטיו. כל פרט ופרט ממנו, כולה ומתפרק ליסודותיו וחוזר ומתרכב, והכוונה על הארץ עולם היסודות לפי התיאוריות הללו.
הערת המתרגם: "לא יכ'תל" סדר ונוהג יציב שאינו מתחלף ומשתנה, ולפיכך תירגמתי "חריגה" ובר"ש "לא יפסד" ולדעתי אינו נכון. וראה לעיל ח"ב פרק י.
הערת המתרגם: אפשר: ומה שאנו חושבים להשכיל. או: לדעת.
הערת המתרגם: "יעתקד" ואפשר: שיסבור. ובר"ש "שיאמין " וכבר העירותי פעמים רבות שאין זה נכון.
הערת המתרגם: וכדלעיל ח"א פרק סח. ובהלכות יסודי התורה פ"ב הל' י.
הערת המתרגם: וכדלעיל בחלק זה פרק טז.
הערת המתרגם: שהכל גלוי לפניו ולא נעלם ממנו מאומה.
חלק שלישי
<h2>פרק [כב]</h2>
פרשת איוב המופלאה והנפלאה היא מסוג מה שאנחנו בו, כלומר: שהוא משל לביאור השקפות בני אדם בהשגחה.
וכבר ידעת מאמר אחד מהם בפירוש: איוב לא היה ולא נברא אלא משל היה . ואשר חשב שהוא היה ונברא, ושהוא מעשה שהיה, לא ידע לו לא זמן ולא מקום.
אלא אחד החכמים אמר שהיה בימי האבות,
ואחד אמר שהיה בימי משה,
ואחד [שכא] אמר שהיה בימי דוד ,
ואחד אמר שהוא היה מעולי בבל,
וזה ממה שמחזק דברי מי שאמר שהוא לא היה ולא נברא.
כללו של דבר בין היה בין לא היה, הרי בכיוצא במאורעו המצוי תמיד נבוכו כל החוקרים מבני אדם, עד שאמרו בידיעת ה' ובהשגחתו מה שכבר הזכרתי לך , כלומר: מה שהאדם הצדיק השלם * ישר המעשים ירא החטא ביותר, באים עליו ייסורים גדולים תכופים ברכושו ובניו וגופו, לא בחטא המחייב כן .
ולפי שתי ההשקפות - כלומר: אם היה או לא היה - אותם הדברים שהקדים אותם, כלומר: דבר השטן, ודברי ה' לשטן, ומסירתו בידו - כל זה משל בלי ספק אצל כל בעל שכל.
אלא שהוא משל שלא כמו כל המשלים, אלא משל שתלויים בו נפלאות ודברים שהם כבשונו של עולם , ונתבארו בו קושיות גדולות, ונתבררו ממנו דברים אמתיים שאין למעלה מהם . והנני מזכיר לך מה שאפשר להזכיר, ואזכיר לך דברי חכמים אשר העירוני על כל מה שהבינותי מאותו המשל העצום.
והנה ראשית מה שתתבונן בו, אמרו "איש היה בארץ עוץ" . החל בשם המשותף, והוא 'עוץ', לפי שהוא שם אדם: 'את עוץ בכורו' ; והוא ציווי בחשיבה ובהתבוננות: 'עוצו עצה' .
וכאלו יאמר לך חשוב במשל זה, והתבונן בו, ודע עניינו, והבן ההשקפה הנכונה איזו היא. ואחר כך אמר כי בני האלוהים באו להתייצב על ה', ובא השטן בתוכם ובכללם.
לפי שלא אמר ויבואו 'בני האלוהים והשטן' להתייצב על ה', שאז הייתה נעשית מציאות הכל לפי יחס אחד, אלא אמר 'ויבואו בני האלוהים להתייצב על ה' ויבוא גם השטן בתוכם' וצורת דיבור זו אינה נאמרת אלא במי שבא, ואינו מטרה לעצמו ולא דרוש מחמת עצמו. אלא כיון שנוכח מי שהמטרה [היתה] נוכחותו, בא זה בכלל מי שבא.
ואחר כך הזכיר כי השטן הזה הוא משוטט בארץ ומתהלך בה, ואין בינו לבין העליונים יחס כלל, ואין לו שם שוטטות. הוא אמרו 'משוט בארץ ומהתהלך בה' , אין התהלכותו ושוטטותו כי אם בארץ .
ואחר כך אמר כי זה הישר התם נמסר ביד השטן הזה, ושכל מה שחל בו מן הפגעים ברכושו ובניו וגופו הייתה סבתו השטן .
וכאשר הניח הנחה זו, בא לקבוע דברי בעלי העיון בשאלה זו. והביא השקפה מסוימת ויחסה לאיוב, והשקפות אחרות לחבריו, ואני אשמיע לך אותם בביאור , כלומר: אותם ההשקפות אשר נתחלפו להם המחשבות מחמתם בפרשה זו, אשר היה סיבתה כולה השטן, וחשבו כולם, איוב וחבריו, כי ה' עשה זאת בעצמו לא באמצעות השטן.
והיותר מופלא ותמוה בכל השאלה הזו שלא תיאר את איוב בחכמה, ולא אמר איש חכם או מבין או משכיל, אלא תארו במעלה מידותית ויושר מעשים, כי אילו היה חכם לא היה עניינו קשה עליו כמו שיתבאר .
ואחרי כן ערך מאורעותיו לפי יחס מצבי בני אדם, כי יש מבני אדם מי שאינו חרד לאובדן הרכוש ונקל הוא בעיניו, אבל יבהלהו עניין מות הבנים ומכלהו ביגון .
ויש בבני אדם מי שסובל ואינו נדכה ואפילו לאבדן הבנים, אבל סבילת [שכב] הכאבים אין יכולת לבעל תחושה לכך .
וכל בני אדם כלומר: ההמון, מרוממים את ה' בלשונם, ומתארים אותו בצדק וחסד בעת אשרם ושלותם, או בעת ייסורין הנסבלים, אבל אם באו המאורעות הללו האמורים באיוב -
מהם מי שכופר וסובר חוסר סדירות בכל המציאות כאשר אבד רכושו.
ומהם מי שנשאר מחזיק בדעה שיש צדק וסדר ואפילו עם ייסורי אבדן הרכוש, אבל אם נתייסר במיתת הבנים אינו סובל.
ומהם מי שסובל ואין דעותיו משתבשות לו באובדן הבנים, אבל על כאבי הגוף אין אחד מהם סובל, אלא יתלונן ויצעק חמס, אם בלשונו ואם בלבבו.
אבל אמרו בבני האלוהים "להתייצב על ה'" , הוא בפעם הראשונה והשניה, אבל השטן אף על פי שבא בכללם ובתוכם בפעם הראשונה והשניה, הרי בראשונה לא אמר בו "להתייצב", ובשניה אמר "ויבא גם השטן בתוכם להתייצב על ה'".
והבן עניין זה והתבונן כמה מופלא הוא, וראה היאך הושגו לי עניינים אלו כעין חזון , והוא שעניין "להתייצב על ה'" - היותם נמצאים משועבדים בפקודתו בכל מה שהוא רוצה. ממה שאמר זכריה בארבע המרכבות יוצאות , אמר, 'ויען המלאך ויאמר אלי אלה ארבע רוחות השמים יוצאות מהתייצב על אדון כל הארץ' . הרי ביאר שאין יחס בני האלוהים ויחס השטן במציאות יחס אחד, אלא בני האלוהים יציבים ותדירים יותר , וגם הוא יש לו תפקיד מסוים במציאות למטה מהם.
ועוד מפלאי המשל הזה, שהוא כאשר הזכיר שוטטות השטן בארץ דווקא , ועשייתו מעשים אלה, ביאר שהוא מנוע מלהשתלט על הנפש, ושהוא ניתן לו שלטון על כל הדברים הללו הארציים, והובדל בינו לבין הנפש. והוא אומרו: אך את נפשו שמור , וכבר ביארתי לך שיתוף שם נפש בלשוננו , ושהוא נאמר על הדבר הקיים מן האדם לאחר המות, וזה הוא אשר אין שלטון לשטן עליו .
ואחר הזכרת מה שהזכרתי שמע את האימרה המועילה הזו אשר אמרוה החכמים, אשר יש להניח עליהם שם חכמים באמת, וביארה כל קשה, וגילתה כל נסתר, ובררה רוב סתרי תורה. והיא אמרם בתלמוד:
אמר ר' שמעון בן לקיש: הוא שטן הוא יצר הרע הוא מלאך המות .
הנה הבחין את כל מה שאמרנו הבחנה שלא תקשה על בעל הבנה.
והנה נתבאר לך כי על עניין אחד בעצמו מכנים בשלשה שמות הללו, ושכל הפעולות המיוחסות לכל אחד מאלה השלשה הם כולם פעולת דבר אחד. וכך אמרו גם חכמי משנה הראשונים,
אמרו, תנא יורד ומתעה עוולה ומשטין נוטל רשות ונוטל נשמה .
הנה נתבאר לך כי אשר ראה דוד במראה הנבואה בעת הדֶבֶר 'וחרבו שלופה בידו נטויה על ירושלם' שלא הראוהו את זה אלא להורות על עניין, אותו העניין עצמו הוא המדובר בו גם במראה הנבואה במרי בני יהושע הכהן הגדול: 'והשטן עומד על ימינו לשטנו' , ואחר כך ביאר ריחוקו ממנו [שכג] יתעלה באומרו יגער ה' בך השטן ויגער ה' בך הבוחר בירושלם . והוא אשר ראה גם בלעם במראה הנבואה בדרך, בעת אמרו לו הנה אנכי יצאתי לשטן .
ודע כי שטן נגזר מן 'שטה מעליו ועבר' , כלומר: שהוא מעניין ההסרה וההרחקה, כי הוא המסטה מדרך האמת בלי ספק, ומרחיק בדרכי התעייה. ועל עניין זה עצמו נאמר גם כי יצר לב האדם רע מנעוריו .
וכבר ידעת פרסום השקפה זו בתורתנו כלומר: יצר טוב ויצר רע, ואמרם בשני יצריך . וכבר אמרו כי יצר הרע נוצר בכל אחד מבני אדם בעת לידתו: 'לפתח חטאת רובץ'. וכמו שאמרה התורה 'מנעוריו' . ושיצר טוב אינו נמצא לו אלא לאחר שלמות שכלו , ולפיכך אמרו
נקרא יצר הרע מלך גדול, ונקרא יצר טוב ילד מסכן וחכם
במשל הנשוא לגוף האדם ושינויי כוחותיו, באומרו 'עיר קטנה ואנשים בה מעט' וגו' . כל הדברים הללו לשונם ז"ל מפורסמים.
וכיון שבארו לנו כי יצר הרע הוא השטן והוא מלאך בלי ספק, כלומר: שגם הוא נקרא מלאך, לפי שהוא בתוך בני האלוהים, יהיה אם כן גם יצר טוב מלאך באמת . ואם כן, הדבר הזה המפורסם בדברי חכמים ז"ל כי כל אדם נצמדו לו שני מלאכים, אחד מימינו ואחד משמאלו, הם יצר טוב ויצר רע . ובפירוש אמרו ז"ל בגמר שבת בשני המלאכים הללו, אמרו אחד טוב ואחד רע.
ראה כמה נפלאות גילתה לנו אימרה זו , וכמה סילקה מן הדמיונות הבלתי נכונות.
ורואה אני שאני כבר פירשתי וביארתי פרשת איוב די צרכה ותכליתה. אבל רצוני לבאר לך ההשקפה המיוחסת לאיוב וההשקפה המיוחסת לכל אחד מחבריו מה היא, בראיות אלקטם מדברי כל אחד מהם.
ואל תפנה לכל יתר הדברים שחייב אמירתם שטף הלשון, כמו שביארתי לך בתחילת מאמר זה .
הערות:
הערת המתרגם: בבא בתרא טו א.
הערת המתרגם: לפנינו שם טו נאמרה רק דרך שאלה אימא בימי דוד ? ונדחתה. אלא [שכא] שלא חש רבנו לכך כי עצם החיפוש היא ראיתו, ולא חשוב אם זו הנחה או שאלה.
הערת המתרגם: לעיל בחלק זה פרק טז.
* . שתי תיבות הללו "הצדיק השלם" לא נאמרו בקשר לאיוב אלא באופן כללי וכדלקמן.
הערת המתרגם: כפי שקול דעת האדם.
הערת המתרגם: על דרך ביטוי חז"ל בחגיגה יג א.
הערת המתרגם: תרגום מילולי "שאין תכלית אחריהם".
הערת המתרגם: איוב א א.
הערת המתרגם: בראשית כב כא.
הערת המתרגם: ישעיה ח י.
הערת המתרגם: אפשר: וסבור. ובר"ש "וראה הדעות האמיתיות מה הן " וקצת לא דק.
הערת המתרגם: איוב א ו. ב א.
הערת המתרגם: אפשר: בתוך הבאים. וכ"כ בר"ש.
הערת המתרגם: איוב א ז, ב ב.
הערת המתרגם: ראה לעיל ח"ב פרק ל.
הערת המתרגם: שים לב לעיל בחלק זה פרק יב ופרק יח. ולקמן פרק נא ד"ה והנה נראה לי עתה.
הערת המתרגם: לקמן פרק כג.
הערת המתרגם: אפשר: אותם ההשקפות שהיו ביניהם חילופי דברים מחמתם. ובר"ש "אשר בעבורם הפליגו לחשוב רעה" ואין הכרח לכך.
הערת המתרגם: ראה לעיל ח"א פרק סט. וח"ב פרק ו.
הערת המתרגם: לקמן פרק כג בסיכום השקפת איוב. וראה גם לקמן תחילת פרק נא במשל של דורשי ארמון המלך.
הערת המתרגם: ראה בראשית לז לה.
הערת המתרגם: כעין [שכב] הא דכתובות לג ב אלמלי נגדוה וכו'. ובר"ש "אין יכולת להרגיש עליו" ואינו ברור.
הערת המתרגם: מן ההמונים. להוציא מי שהגיע לדרגתו של ר' עקיבה ראה ברכות סא ב.
הערת המתרגם: אין אלה דברי התפארות חלילה כי רבנו רחוק מכך, ואף רחוק הוא מניפוח במילים גדולות כדי שיתקבלו דבריו, ואין מטרתו במילים אלה אלא המשך רמז לביאור מה שכתב לעיל ח"ב פרק לח, ואתה דע לך.
הערת המתרגם: "מסכ'רין " ואפשר: מסורים, ובר"ש "מוכרחים" ואינו מוכרח.
הערת המתרגם: זכריה ו א.
הערת המתרגם: שם ו ה. וראה לעיל ח"ב סוף פרק י. וח"ג סוף פרק ב.
הערת המתרגם: זה לשיטת רבנו, ולא כן דעת רס"ג. וכבר העירותי על כל דבר במקומו, והדברים עתיקים.
הערת המתרגם: "חט'" כך בראה לי תרגומו הנכון כאן. ובר"ש "חלק אחד".
הערת המתרגם: אפשר: והוחץ.
הערת המתרגם: איוב ב ו.
הערת המתרגם: לעיל ח"א פרק מא.
הערת המתרגם: וראה גם פירושו לסנהדרין פ"י מ"א ד"ה ועתה אחל. מהדורתי עמ' רג והלאה.
הערת המתרגם: בבא בתרא טז א. וכבר הובאה לעיל ח"ב פרק ל. עיין שם. ובהדיא איתא ביומא עז ב ששטן האמור באיוב הוא מלאך המוות: אמר ר' יהודה בן פזי אף מלאך המוות אין לו רשות לעבור בתוכו כתיב הכא בל תלך בו אני שיט וכתיב התם משוט בארץ.
הערת המתרגם: בבא בתרא שם.
הערת המתרגם: דברי הימים א כא טז.
הערת המתרגם: זכריה ג א. וכתרגום יונתן דנסיבן להן נשין דלא כשרן לכהונתא. ובכ"י ס, מוסיף כאן ותרגם את זה יונתן בן עזיאל ע"ה וחטא [שכג] קאים על ימיניה לאסטנה ליה. וי"נ לאסטאותיה.
הערת המתרגם: שם ג ב. וראה גם איגרת השמד מהדורתי קטע ב עמ' קי.
הערת המתרגם: של מי ?, וראה לעיל ח"ב פרק מב. ופרק מה המעלה השניה.
הערת המתרגם: במדבר כב לב.
הערת המתרגם: משלי ד טו.
הערת המתרגם: "ויובק" כלומר: מרחיק את האדם לכת בדרכי התעייה ומשקעו שם. ובר"ש "ויורנו" ולא דק.
הערת המתרגם: בראשית ח כא.
הערת המתרגם: ברכות פ"ט מ"ה.
הערת המתרגם: בראשית ד ז.
הערת המתרגם: סנהדרין צא ב. וראה בראשית רבה פרשה לד. וקהלת רבה ט כב. ובכל המקורות הללו מדובר על מאמתי יצר הרע נכנס באדם, אבל בקשר ליצר טוב סברא הוא.
הערת המתרגם: יותר נכון : לגוף כל אחד מבני אדם.
הערת המתרגם: קהלת ט יד. וראה גם נדרים לב ב.
הערת המתרגם: ראה לעיל ח"ב פרק ו. וראה גם ח"א פרק סט.
הערת המתרגם: שמא נכון יותר "מלווים" וכלשון חז"ל.
הערת המתרגם: ראה ברכות ס. ב. חגיגה טז א.
הערת המתרגם: דף קיט ב.
הערת המתרגם: של ר' שמעון בן לקיש.
הערת המתרגם: לעיל בהקדמת הספר, ד"ה ודע כי המשלים הנבואיים.
<h2>פרק [כג]</h2>
כאשר הונחה פרשת איוב זו, או כאשר אירעה, היה הדבר המוסכם מן החמישה, כלומר: איוב ורעיו, שכל מה שאירע באיוב ידוע לפניו יתעלה, ושה' הביא עליו פגעים אלה.
וכן כולם מסכימים שאין לפניו אי צדק ואין לייחס לו עוולה, תמצא עניינים אלה גם בדברי איוב הרבה.
ואם תתבונן בדברי החמישה בעת ויכוחיהם, כמעט שתמצא כל מה שאמר אותו [שכד] אחד מהם אמרוהו כולם, ונכפלו העניינים ונשתלבו זה בתוך זה, ונתערב בהם תיאור איוב את גודל צערו ייסוריו על אף עוצם יושרו, ותיאור צדקו וטוב מידותיו ומעשיו הטובים. וכן נשתלבו בדברי חבריו לו דברי תוחלת ונחמה ועידוד, ושראוי לו לשתוק ושלא ישחרר מוסרות הדיבור כאדם המתווכח עם אדם, אלא ייכנע לגזרות ה' וישתוק.
והוא אומר כי גודל הייסורין מנעו התוחלת וישוב הדעת ואמירת מה שראוי.
וכן כל חבריו הסכימו שכל עושה טוב נגמל, וכל עושה רע נענש, וכל זמן שראית רשע בהצלחה הרי בסופו יתהפך הדבר, ויאבד הוא, ויחולו בו ובבניו וזרעו פגעים קשים. ואם ראית צדיק מתייסר הרי בודאי שירפא מחץ מכתו.
עניין זה תמצאהו חוזר בדברי אליפז ובלדד וצופר, ושלושתם מסכימים על השקפה זו, ואין זו המטרה בכל הפרשה הזו , אלא המטרה מה שנתייחד בו כל אחד מהם וידיעת השקפתו בפרשה זו, והיא חלות הייסורים הגדולים והחמורים ביותר באדם השלם והתמים ביותר ביושרו.
השקפת איוב בתחילת הויכוח]
והייתה השקפת איוב בכך כי דבר זה ראיה על שוויון הצדיק והרשע לפניו יתעלה מתוך זלזול במין האדם והזנחתו , והוא אמרו בכלל דבריו:
אחת היא, על כן אמרתי תם ורשע הוא מכלה, אם שוט ימית פתאום - למסת נקיים ילעג .
אמר אם כאשר יבוא השיטפון פתאום הנה ימית כל מי שמצא וישטפהו, הרי בייסורי הנקיים יזלזל .
והדגיש עוד השקפה זו באומרו
זה ימות בעצם תמו כלו שלאנן ושליו, עטיניו מלאו חלב וגו', וזה ימות בנפש מרה ולא אכל בטובות יחד על עפר ישכבו ורימה תכסה עליהם .
וכן הביא ראיה מאושר מצב אנשי הרשע והצלחתם, והרחיב הדיבור בכך מאוד ואמר:
ואם זכרתי ונבהלתי ואחז בשרי פלצות, מדוע רשעים יחיו עתקו גם גיברו חיל, זרעם נכון לפניהם וגו' .
וכאשר תיאר אותה ההצלחה השלמה בא לומר למתווכחים עמו, אם היה הדבר כפי שאתם חושבים שילדי הכופר הזה המצליח יישמדו אחריו ויכרתו עקבותיהם, מה מזיק לזה המצליח מה שיארע באנשי ביתו אחריו , אמר 'כי מה חפצו בביתו אחריו ומספר חודשיו חצצו' .
ואחר כך בא לבאר שאין תקווה אחר המוות, ולא נותר אלא שזו הזנחה .
והחל להתפלא, היאך לא הזניח עיקר עשיית הוויות אישי האדם ובריאתו, והזניח הנהגתו, ואמר 'הלא כחלב תתיכני וכגבינה תקפיאני' וגו'.
הנה זו אחת ההשקפות שסוברים בהשגחה, וכבר ידעת דברי חכמים כי השקפתו זו של איוב לגמרי לא נכונה:
ואמרו 'עפרא בפומיה דאיוב',
ואמרו 'ביקש איוב להפוך את הקערה על פיה',
ואמרו 'איוב כופר בתחיית המתים [שכה] היה',
ואמרו עוד עליו 'התחיל מחרף ומגדף' .
אבל אמרו יתעלה לאליפז כי לא דיברתם אלי נכונה כעבדי איוב אמרו חכמים בהתנצלות על כך , אין אדם נתפש על צערו , כלומר: שההתנצלות שלו היא קושי וייסורין.
ודברים כעין אלה אינם מסוג המשל הזה .
אלא טעם הדבר כפי שאבאר לך עתה, לפי שהוא חזר מהשקפה זו שהיא בתכלית הטעות והוכיח את טעותו בה. אבל שזו היא ההשקפה הראשונה וההתחלתית, ובפרט למי שחלו בו הייסורין והוא יודע בעצמו שלא חטא, הנה זה ממה שאין להתווכח בו, ולפיכך יוחסה השקפה זו לאיוב, מפני שהוא אמר כל מה שאמר כל זמן שלא הייתה לו ידיעה, ולא ידע את ה' אלא על פי קבלה, כדרך שיודעים אותו המוני התורתיים .
אבל כאשר ידע את ה' ידיעה אמיתית, הודה שהאושר האמיתי, שהוא ידיעת ה', נצור לכל מי שידעו, ולא יעכירוה לאדם שום ייסורין מכל הייסורין הללו.
אלא שהיה איוב מדמה כי מיני האושר המדומים הללו הם התכלית, כגון הבריאות והעושר והבנים כל זמן שהיה יודע את ה' על פי ההגדה לא בדרך העיון, ולפיכך נבוך אותם המבוכות ואמר אותם הדברים, וזה הוא עניין אמרו 'לשמע אזן שמעתיך ועתה עיני ראתך על כן אמאס ונחמתי על עפר ואפר' . עניין הדברים כפי העניין, על כן אמאס כל אשר הייתי מתאווה, ונחמתי על היותי בתוך עפר ואפר, כפי שהונח מצבו והוא יושב בתוך האפר .
ובגלל אמרתו זו האחרונה המורה על ההשגה הנכונה, נאמר בו בסמוך לכך 'כי לא דברתם אלי נכונה כעבדי איוב' * .
אבל השקפת אליפז במאורע הזה גם היא אחת ההשקפות הנאמרות בהשגחה, והיא, שהוא אמר, שכל מה שחל באיוב, הייתה חלותו מפני שהוא ראוי לכך, לפי שהיו לו חטאים שנתחייב בהם כן. והוא אמרו לאיוב 'הלא רעתך רבה ואין קץ לעונותיך' .
ואחר כך החל לומר לאיוב כי זה שהייתה נוהג בו מיושר המעשים וההתנהגות בדרכי החסידות אינו דבר המחייב שתהיה שלם לפני ה' עד שלא תיענש:
הן בעבדיו לא יאמין ובמלאכיו ישים תהילה, אף שוכני בתי חומר אשר בעפר יסודם' .
ולא חדל אליפז לסוב סביב העניין הזה, כלומר: שהוא בדעה שכל מה שיארע לאדם הוא מפני שראוי לכך, ומגרעותינו שבהם אנו מתחייבים עונש נעלם מאתנו השגתם, וגם אופן חיובנו עונש בגללם .
אבל השקפת בלדד השוחי בשאלה זו היא סברת הגמול, וכך אמר הוא לאיוב, כי הייסורין הגדולים הללו אם אתה נקי ואין בך חטא, הרי בגללם יגדל הגמול, ועתיד לשלם לך גמול טוב. וכל זה טוב לך כדי שירבה הטוב אשר תשיג לעתיד לבוא, והוא אמרו לאיוב
אם זך וישר אתה, כי עתה יעיר עליך ושלם נות צדקך, והיה ראשיתך מצער ואחריתך ישגה מאוד .
וכבר ידעת גם פירסום השקפה זו בעניין ההשגחה, וכבר ביארנוה .
אבל השקפת צופר הנעמתי היא השקפת מי שסובר כי הכל נוהג כפי הרצון המוחלט, ואין [שכו] לחפש למעשיו סיבה כלל, ואין לומר למה עשה זה ולא מדוע עשה זה, ולפיכך אין לחפש נקודת הצדק ולא אופן חכמה בכל מה שעושה אותו ה', כי עוצמתו ואמתתו מחייבים שיעשה מה שיחפוץ, ודעתנו קצרה מלהשיג מסתרי חכמתו, אשר חייבה שיעשה מה שיחפוץ, לא לשום סיבה אחרת. והוא אמרו לאיוב -
מי ייתן אלוה דבר ויפתח שפתיו עמך, ויגד לך תעלומות חכמה כי כפלים לתושיה, החקר אלוה תמצא אם עד תכלית שדי תמצא .
ראה והתבונן היאך הונחה הפרשה אשר הביכה את בני אדם והביאתם להשקפות אשר ביארנום לעיל בהשגחת ה' בנבראים, והזכיר כל מה שחייבה החלוקה, וייחסה לאחד המפורסמים בדורות בחסידות ובחכמה אם היה זה משל, או אמרוהו באמת אם הייתה פרשה שאירעה.
והנה ההשקפה המיוחסת לאיוב נוטה להשקפת אריסטו,
והשקפת אליפז נוטה להשקפת תורתנו,
והשקפת בלדד נוטה לשיטת ה"מעתזלה",
והשקפת צופר נוטה לשיטת ה"אשעריה",
ואלה היו ההשקפות העתיקות בהשגחה.
ואחר הופיעה השקפה אחרת, והיא ההשקפה המיוחסת לאליהוא, ולפיכך החשיבוהו ונזכר שהוא הצעיר בגיל והשלם שבהם בחכמה , והחל להוכיח את איוב ולייחס לו סיכלות במה שהיה קשה וחמור בעיניו היאך באו עליו הייסורין והוא עושה טוב, וכבר האריך להתפאר בפעולותיה. וכן גינה השקפות שלושת חבריו בהשגחה , ואמר דברים בחידות נפלאות.
כאשר יתבונן בדבריו המתבונן, יתפלא ויחשוב שהוא לא אמר מאומה נוסף על מה שאמרו אליפז ובלדד וצופר כלל, אלא כפל ענייני דבריהם במילים אחרות והוסיף בהרחבתן.
כי הוא לא חרג מתוכחת איוב, ותיאור ה' בצדק, ותיאר נפלאותיו במציאות, ושהוא יתעלה לא אכפת לו בצדקת הצדיק ולא ברשעת הרשע. וכל העניינים הללו כבר אמרום חבריו.
אלא שעם ההתבוננות יתבאר לך העניין הנוסף אשר חידש, והוא היה המטרה. ולא קדם אותו העניין לזולתו מהם, ואף אמר עמו כל מה שאמרו הם, כמו שהם כולם - איוב ושלושת רעיו - כפל כל אחד מהם העניין אשר אמר השני כפי שהזכרתי לך, וכל זה להעלמת העניין המיוחד בהשקפת כל אחד, כדי שיהא הנראה להמון כי השקפת הכל השקפה אחת מוסכמת לכולם, ואין הדבר כן.
והעניין אשר הוסיפו אליהוא ולא הזכירו אחד מהם, הוא אשר המשילו בהמלצת מלאך. אמר כי הדבר הנראה הידוע, שהאדם יחלה עד שיגיע לשערי מוות ויתייאשו ממנו, אם היה לו מלאך שיליץ בעדו - איזה מלאך שיהיה - מתקבלת המלצתו ויחיה ממפלתו, וינצל אותו החולה ויחזור למצבו הטוב ביותר. אבל לא יתמיד זה תמיד, ולא תהיה שם המלצה רצופה לעולמים, אלא פעמים שלוש. אמר, אם יש עליו מלאך מליץ וגו' .
וכאשר תאר מצבי המבריא ושמחתו בשיבתו לבריאות שלמה אמר, 'הן כל אלה יפעל אל פעמים שלוש עם גבר' .
זהו העניין אשר נתייחד אליהוא בביאורו.
והוסיף עוד במה [שכז] שפתח לפני העניין הזה בתיאור איכות הנבואה, באומרו 'כי באחת ידבר אל ובשתים לא ישורנה, בחלום חזיון לילה בנפול תרדמה על אנשים' .
ובא לחזק השקפה זו ולבאר דרכה בתיאור מצבים טבעיים רבים, כגון תיארו את הרעם והברק והמטר ומשב הרוחות, ועירב באלה דברים רבים ממצבי בעלי החיים, כלומר: חלות הדֶבֶר, באומרו רגע ימותו וחצות לילה וגו' , ואירועי המלחמות הגדולות, באומרו 'ירע כבירים לא חקר ויעמד אחרים תחתם' , והרבה מן המצבים האלה.
וכן תמצא החזון הזה אשר נראה לאיוב, אשר בו נתגלתה לו טעותו בכל מה שנדמה לו, לא חרג בו מתיאורי עניינים טבעיים, אם תיאור יסודות, או תיאור פעולות שמימיות, או תיאור טבעי מיני בעלי חיים, לא דבר אחר.
ומה שהזכיר שם מתיאור שחקים ושמים וכסיל וכימה לעניין פעולותיהם בחלל, כי כל הערתו לו אינה אלא ממה שתחת גלגל הירח .
וכך גם אליהוא נתעורר ממיני בעלי החיים, אמר: מלפנו מבהמות ארץ ומעוף השמים יחכמנו , וביותר מה שהאריך באותה השיחה בתיאור לויתן, שהוא כללות סגולות גופניות מפוזרות בבעלי החיים המהלך והשוחה והמעופף , כל אלה העניינים המטרה בהם, כי הדברים הללו הטבעיים המצויים בעולם ההוויה וההפסד, לא יגיעו שכלינו להשגת איכות חידושן, ולא לציור מציאות הכוח הזה הטבעי בהן היאך ראשיתן , ואינם דברים הדומים למה שאנחנו עושים,
והיאך נחשוב שתהא הנהגתו יתעלה אותם והשגחתו בהם, דומה להנהגתנו את מה שאנו מנהיגים, או השגחתנו במה שאנחנו משגיחים?
אלא החובה להיעצר בגבול זה, ולהיות בדעה שהוא יתעלה לא יעלם ממנו נעלם, כמו שאמר אליהוא כאן, 'כי עיניו על דרכי איש וכל צעדיו יראה, אין חושך ואין צלמות להסתר שם פועלי און' .
אבל אין עניין השגחתו עניין השגחתנו, ולא עניין הנהגתו לברואיו עניין הנהגתנו למה שאנו מנהיגים, ואינה כוללתם הגדרה אחת כפי שחושב כל מי שנבוך, ואין ביניהם שיתוף כי אם בשם בלבד.
כשם שלא ידמו מעשינו למעשיו ואינה כוללתם הגדרה אחת, וכהבדלי הפעולות הטבעיות מן הפעולות המלאכותיות, כך הבדלי ההנהגה האלוהית וההשגחה האלוהית והכוונה האלוהית לאותם הדברים הטבעיים, לבין הנהגתנו והשגחתנו וכוונתנו האנושית למה שאנו מנהגים ומשגיחים בו ומתכוונים בו.
וזו הייתה מטרת ספר איוב בכללותו, כלומר: מתן היסוד הזה בדעה , וההערה על למידות זו בדברים הטבעיים, כדי שלא תטעה ותבקש בדמיונך שתהא ידיעתו כידיעתנו או כוונתו והשגחתו והנהגתו ככוונתנו והשגחתנו והנהגתנו.
וכאשר ידע האדם את זאת יקלו בעיניו כל ייסורים, ולא יוסיפו הייסורים ספקות בה': האם הוא יודע או לא יודע, או משגיח או הזניח; אלא יוסיפו בו אהבה, כמו שאמר בסוף החזון הזה 'על כן אמאס ונחמתי על עפר ואפר' ; וכמו שאמרו ז"ל 'עושים מאהבה ושמחים בייסורין' .
ואם תתבונן כל מה שאמרתי התבוננות שראוי להתבונן בה במאמר זה, ותעיין בזה בספר איוב יתבאר לך עניינו, ותמצא שאני כבר סקרתי כל ענייניו ולא נידח ממנו זולתי מה שנאמר על דרך שטף הדיבור והקשר המשל, כמו שביארתי לך כמה פעמים במאמר זה . [שכח]
הערות:
הערת המתרגם: כלומר: כאשר הגה את הרעיון מחבר ספר איוב אם הוא משל, או כאשר בא המחבר לתאר את המאורעות שאירעו, הניח שני דברים שאין בהם מחלוקת. והם שה' יודע כל הנעשה בעולם השפל ושאינו עושה עוול. ולפני מ, הייתה "אול מא" בתחילת אירועה, ושיבוש הוא. וכך היה לפני ר"ש. ורי"ח שיבש כמנהגו.
הערת המתרגם: "ט'לם" תרגומה בדרך כלל "עושק" והואיל ולדעתי קשה לתרגמה כן ביחס [שכד) לה', תירגמתי "אי צדק". ור"ש תרגמה "עוולה" והשניה "חמס".
הערת המתרגם: "תצביר" כלומר: דברי הרגעה ושייחל לה'. ובר"ש "הערה על הסבל" ואיני יודע מהו.
הערת המתרגם: בר"ש "ושלא ישלח רסן לשונו" ותרגום נאה הוא.
הערת המתרגם: אפשר: הרב. או: המתדיין.
הערת המתרגם: "עאציא" ובר"ש "רשע ואיש מרי" ושמא בתחילה תרגם"רשע" ואח"כ שינה וכתב "איש מרי" והמעתיקים הכניסו שתיהן בטעות.
הערת המתרגם: כלומר: מחבר ספר איוב לא הייתה מטרתו קביעת נקודות הללו, אלא המטרה ציון שינויי השקפותיהם בעניין צדיק ורע לו.
הערת המתרגם: אפשר: והקשים.
הערת המתרגם: "ואטראחא לה" ובר"ש הושמט. וזו הייתה שיטת רס"ג בדעת איוב במהדורה קמא של פירושו לאיוב ראה שם בהקדמה מהדורתי הערה . וחזר בו רס"ג מסברא זו כמ"ש שם. ובכלל ראויה אותה הקדמה לעיון מקיף בהקשר עם דברי רבנו כאן, כי אין ספק שדברי רס"ג שם פתחו אפקים לפני רבנו כאן.
הערת המתרגם: איוב ט כב-כג.
הערת המתרגם: רבנו מפרש שוט "סיל" שיטפון כמו בשוט שוטף כי יעבר ישעיה כוח טו ויח. ודלא כרס"ג. ור"ש תרגם "שוט" וטשטש את הפירוש.
הערת המתרגם: אף כאן טשטש ר"ש את הפירוש בהחזירו "למסת נקיים ילעג". ורבנו מפרש מסת "מחנה" ייסורין וסבל.
הערת המתרגם: איוב כא כג-כו.
הערת המתרגם: שם כא ז-ח.
הערת המתרגם: וכעין דברי חזקיהו, ראה מלכים ב כ יט.
הערת המתרגם: איוב כ כא. וראה גם אריסטו במידות ספר א פרק ט--י - .
הערת המתרגם: בר"ש "אם כן לא נשארה תוחלת אלא שזה עזיבה ושכחה" ואינו נכון. [שכה]
הערת המתרגם: איוב י י.
הערת המתרגם: כל זה בבבא בתרא טז א.
הערת המתרגם: ר"ש הוסיף משלו "לאליפז ורעיו".
הערת המתרגם: איוב מב ז. ולנוסח רס"ג "בעבדי" אין צורך לתירוץ.
הערת המתרגם: כלומר: מה היא התנצלותו של איוב שהכתוב אומר שדיבר נכונה למרות השקפותיו הבלתי נכונות בהשגחה.
הערת המתרגם: בבא בתרא טז ב. ראה שם דלא כרש"ל שמגיה למחוק מלשון הגמרא את הפסוק כי לא דברתם וכו".
הערת המתרגם: בר"ש "ורצה לומר שלא נחשב חטאו".
הערת המתרגם: אין רבנו כאן חולק על רבא, אלא סובר כי רבא אמר את דבריו על דרך הדרש בלבד.
הערת המתרגם: "ברהן " שתוך הויכוח המחקרי הוכח לו בהוכחות מחשבתיות שטעה בהנחתו הראשונה ואפשר "ופרסם".
הערת המתרגם: רשה לקמן פרק נא על עמי הארץ העוסקים במצוות. וראה גם דבריו בתחילת מאמר תחיית המתים מהדורתי קטע א.
הערת המתרגם: איוב מב ה-ו
הערת המתרגם: כלומר: כפי שתואר מצבו בתחילת הספר.
הערת המתרגם: איוב ב ח.
* . וכן פירש הראב"ע.
הערת המתרגם: שם כב ה.
הערת המתרגם: ללא דבקות מחשבתית ממעמקי הידיעה. וכדלקמן פרק נא.
הערת המתרגם: איוב ד יח-יט.
הערת המתרגם: שאין שוקלין מלא בדעתו של אל דעות. וכמו שכתב בהלכות תשובה פ"ג סוף הל' ב.
הערת המתרגם: איוב ח ו-ז.
הערת המתרגם: לעיל [שכו] בחלק זה פרק יז ההשקפה הרביעית.
הערת המתרגם: בר"ש "מדוע לא עשה" ואינו לפי המקור.
הערת המתרגם: "עט'מתה" ובר"ש "עצמותו" וט"ס הוא.
הערת המתרגם: איוב יא ה-ז.
הערת המתרגם: "חירת" ובר"ש "בלבל" והוא עצמו תרגם שם הספר "מורה הנבוכים".
הערת המתרגם: בחלק זה פרק יז, שם הביא רבנו כעין ההשקפות האמורים כאן, ועוד. עיין שם.
הערת המתרגם: לעיל בחלק זה פרק טז עמ' שו: אמרו לא יבצר הדבר מאחד משני חלקים... לא יבצר הדבר מאחד משלושה חלקים.
הערת המתרגם: "ואלעלם" ואפשר: ובמדע, ובר"ש הושמטה, כנראה משום שהוקשה לו הרי כבר כתב רבנו לעיל שלא תואר איוב בחכמה.
הערת המתרגם: איוב לב ו.
הערת המתרגם: "פנד" מתח בקורת, יחס לו טעות בהשקפתו.
הערת המתרגם: בר"ש "וכן אמר על שלושת רעיו שנפסד דעתם על רוב זקנתם" ואין זה במקור.
הערת המתרגם: "לא יבאלי" כלומר: שאינם פועלים בו מאומה, וכמו שכתב לעיל בחלק זה פרק יג והוא יתעלה לא יוסיף שלמות אם יעבדוהו כל מה שברא וכו' ע"ש. ובר"ש "שהוא יתעלה לא ירגיש בעבודת העובד" ואינו ברור.
הערת המתרגם: ר"ש הוסיף משלו "שיליץ ויעתיר".
הערת המתרגם: בר"ש "הלצתו ועתירתו".
הערת המתרגם: איוב לג כג.
הערת המתרגם: שם לג כט.
הערת המתרגם: שם לג יד-טו. וראה פירושו [שכז] לסנהדרין פ"י מ"א מהדורתי עמ' ריג.
הערת המתרגם: שם לד כ.
הערת המתרגם: שם לד כד.
הערת המתרגם: בר"ש "הנבואה" ולא הבחין.
הערת המתרגם: כלומר: פעולות השמים וכסיליהם בעולם היסודות.
הערת המתרגם: איוב לה יא.
הערת המתרגם: על סמך רמזו זה של רבנו, תלו בו קדמוננו בספר "אללב" תלי תלים של ביאורים אליגוריים.
הערת המתרגם: ציור שכלי מחשבתי.
הערת המתרגם: "מבדא" מוצאן ומקור קיומן. ובר"ש "תחילתן'.
הערת המתרגם: איוב לד כא-כב.
הערת המתרגם: "אעתקאד" דעה וסברא. וכפי שכתב רבנו לעיל ח"א פרק נ.
הערת המתרגם: איוב מב ו.
הערת המתרגם: שבת פח ב.
הערת המתרגם: לעיל בהקדמת הספר. ובכמה מקומות. [שכח]
חלק שלישי
<h2>פרק [כד]</h2>
גם עניין הניסיון קשה מאוד, והוא מן הקשיים החמורים שבתורה. והתורה הזכירתו בששה מקומות כפי שאבאר לך בפרק זה.
אבל מה שמפורסם אצל בני אדם מעניין הניסיון, והוא שה' מביא ייסורין על האדם בלי שיקדם לו חטא כדי להרבות שכרו -
הרי יסוד זה לא נזכר בתורה בלשון מפורש כלל, ואין בתורה מה שפשוטו מורה על עניין זה, זולתי במקום אחד מששת המקומות, ואני אבאר עניינו.
והיסוד התורני הפך השקפה זו, והוא אמרו יתעלה 'אל אמונה ואין עוול' .
וגם לא כל החכמים סוברים השקפה זו ההמונית, לפי שכבר אמרו 'אין מיתה בלא חטא ואין ייסורין בלא עוון' , וזו היא ההשקפה שראויה להיות הדעה של כל תורני בעל שכל! לא שייחס עוול לה' - יתעלה מכך - כדי שיקבע בלבו זכות ראובן מן החטאים ותמותו, ושאינו חייב מה שאירע בו.
אבל פשט הניסיונות האמורים בתורה באותם המקומות, שהם באו על דרך הבחינה והביקורת, כדי שתוודע ערך אמונת אותו האדם או האומה או ערך משמעתו.
ועניין זה הוא הקשה ביותר, ובפרט עניין העקידה, אשר אינו יודעה כי אם ה' והם [=אברהם ויצחק] , ונאמר לו 'כי עתה ידעתי כי ירא אלוהים אתה' ,
וכן אמרו 'כי מנסה ה' אלוהיכם אתכם לדעת הישכם אוהבים את ה' ' וגו' ,
וכן אמרו 'לדעת את אשר בלבבך' וגו' .
והנני מפרק לך כל הקשיים הללו.
דע, כי כל ניסיון שנאמר בתורה הרי מטרתו ועניינו שידעו בני אדם מה שראוי להם לעשות או מה שראוי לסבור.
וכאילו עניין הניסיון שתיעשה פעולה מסוימת שאין המטרה עצם אותה הפעולה, אלא המטרה שתהיה לדוגמא, כדי ללמוד ממנה וללכת בעקבותיה.
ונמצא אומרו 'לדעת הישכם אוהבים' אין פירושו שידע ה' את זה, לפי שהוא ידוע לפניו, אלא זה כמו אמרו 'לדעת כי אני ה' מקדשכם' אשר עניינו שידעו האומות .
כך אמר, שאם יעמוד טוען נבואה, ותראו הטעיותיו נראים כדברים נכונים, תדעו כי זה דבר שרצה ה' בו להודיע לאומות ערך החזיקכם אמיתת תורתו יתעלה והשגתכם את אמתתו, ושאינכם נפתים למרמות רמאי, ולא תתרופף אמונתכם בה'. ואז ישען על כך כל דורש אמת, ויחפש מן הדעות אשר יציבותו כיציבות הזו.
ואין לפנות עמה למתפאר במופת, מפני שהיא טענה בנמנע, ולא יועיל עשיית מופת כי אם לטוען דבר האפשרי, כמו שביארנו במשנה תורה .
וכיון שנתבאר כי עניין 'לדעת' כאן שידעו [שכט] בני אדם, כך אמרו במן 'למען ענותך לנסותך לדעת את אשר בלבבך התשמור מצוותיו אם לא' , עניינו שידעו העמים את זה ויתפרסם בעולם, שכל מי שנתיחד לעבודתו יתעלה, יכלכלהו ממקום שלא העלה על דעתו.
ועל עניין זה עצמו נאמר במן בראשית ירידתו 'למען אנסנו הילך בתורתי אם לא' , כלומר: שילמד מכך כל לומד, ויראה האם ההתיחדות לעבודתו מועילה ומספיקה או שאינה מספיקה.
אבל אמרו עוד במן פעם שלישית 'המאכילך מן במדבר אשר לא ידעון אבותיך למען ענותך ולמען נסותך להטיבך באחריתך' , נדמה במשמעו שיש שה' מענה את האדם כדי להרבות שכרו, ואין אמתת הדבר כן. אלא עניין דבר זה אחד משני עניינים:
האחד הוא העניין החוזר במן בדיבור הראשון,
והשני הוא להודיע האם ההתיחדות לה' מספיקה בכלכלה ומניחה מן העינוי והיגיעה או לאו.
או יהיה עניין נסותך - להרגילך, ממה שנאמר 'לא נסתה כף רגלה' וגו' , כאילו יאמר שהוא יתעלה הקדים להרגילכם לעינוי במדבר, כדי שיגדל אושרכם כאשר תכנסו לארץ. וזה נכון, כי היציאה מן היגיעה אל הנחת נעימה יותר מן ההתמידה על הנחת .
וידוע שאלמלי ענויים ויגיעתם במדבר, לא היו יכולים לכבוש את הארץ ולא להלחם . וכבר ביארה תורה את זה, 'כי אמר אלוהים פן ינחם העם בראותם מלחמה ושבו מצרימה ויסב אלוהים את העם דרך המדבר ים סוף' , כי ההתענגות מאבדת את האומץ, וצמצום המזון והעינוי מביאים את האומץ, והיא הטובה אשר באה בפרשה זו באחריתם.
אבל אומרו 'כי לבעבור נסות אתכם בא האלוהים' , הוא העניין עצמו האמור במשנה תורה במתנבא בשם עבודה זרה: 'כי מנסה ה' אלהיכם אתכם' שכבר ביארנו עניינו.
כך כאן במעמד הר סיני, אמר להם 'אל תיראו', כי זה המעמד הגדול אשר ראיתם לא נהיה אלא כדי שיושג לכם האמת באופן גלוי, כדי שאם ינסה ה' אלהיכם אתכם בנביא שקר, שיקרא לסתירת מה שכבר שמעתם, כדי לפרסם ערך אמונתכם, התישבו ואל ימעדו רגליכם. ואילו באתי אליכם כשליח כפי שחשבתם ואומר לכם מה שנאמר לי, ולא תשמעוהו אתם, כי אז היה אפשר שתטעו לאמת מה שביד זולתי, אם יבוא אליכם בהפך מה שהודעתיכם אותו, אילו לא שמעתם אותו במעמד הזה .
אבל פרשת אברהם בעקידה כללה שני עניינים גדולים הם מיסודות התורה.
העניין האחד הוא להודיענו גבול האהבה לה' יתעלה, והיראה ממנו לאיזה גבול מגעת . לפיכך נצטווה בפרשה זו, אשר לא יערכנה לא מסירת ממון ולא מסירת נפש, אלא זה תכלית מה שאפשר להיות במציאות ממה שלא יעלה בדמיון שטבע האדם ישמע לכך.
והוא שיהיה אדם ערירי, בתכלית התשוקה לולד, ובעל אושר גדול ונשיאות פנים, וחשוב בעיניו שתהא מזרעו אומה, ובא לו הולד לאחר היאוש, [של] היאך יהיו געגועיו עליו ואהבתו אותו, אלא שאצל יראתו יתעלה ואהבת קיום מצוותו הקל בילד החביב הזה, והשליך כל מה שקיווה בו, ומיהר לשחטו לאחר מהלך כמה ימים.
לפי שאילו חשב לעשות את זה מיד כאשר בא אליו הציווי, היה זה מעשה בהילות ובלבול חושים ללא ישוב דעת מדוקדק, אבל כיון שעשה את זה לאחר כמה ימים משנאמר לו הציווי, הרי היא פעולה מתוך התבוננות ומחשבה נכונה והבחנת אמתת מצוותו יתעלה ואהבתו ויראתו, ושאין ראוי להתחשב בשום מצב אחר, ולא להעדיף שום התפעלות כלל. כי אברהם אבינו לא מיהר לשחוט את יצחק מתוך יראה מה' שמא יהרגהו או ירוששהו, אלא לעצם מה שמוטל על בני האדם מאהבתו יתעלה ויראתו, לא לתקוות שכר ולא ליראת עונש, כמו שביארנו במקומות מספר.
לפיכך אמר לו המלאך 'כי עתה ידעתי כי ירא אלוהים אתה' , כלומר: שבמעשה זה אשר בו ייאמר עליך בהחלט ירא אלוהים, ידעו כל בני האדם גבול יראת ה' מה הוא .
ודע שכבר הדגיש עניין זה בתורה וביארו ואמר, כי תכלית כל התורה כולה בכל מה שנכלל בה מצוי ואזהרה והבטחה והודעה, אינו אלא דבר אחד, והוא לירוא ממנו יתעלה, והוא אמרו:
אם לא תשמר לעשות את כל דברי התורה הזאת הכתובים בספר הזה ליראה את השם הנכבד והנורא הזה וגו' .
זהו אחד משני העניינים המכוונים בעקידה.
והעניין השני להודיענו עד כמה אמיתי אצל הנביאים מה שבא להם מאת ה' בחזון.
כדי שלא יחשוב אדם, שכיון שזה בחלום ובמראה כמו שביארנו, ובאמצעות הכוח המדמה, אפשר שלא היה מה ששמעוהו או מה שנמשל להם אמת, אלא מעורב בו השערה מסוימת.
לפיכך רצה להשמיענו, שכל מה שרואה הנביא במראה הנבואה אמת ונכון אצל הנביא, אין לו ספק בשום דבר ממנו כלל, ודינו אצלו כדין כל הדברים המציאותיים המושגים בחושים או בשכל.
והראיה לכך, שהרי חש לשחוט את בנו יחידו אשר אהב כפי שנצטווה, ואף על פי שהיה הציווי הזה בחלום או במראה.
ואילו היה פקפוק אצל הנביאים בחלום הנבואה, או שיהיה להם ספק במה שמשיגים במראה הנבואה או טעות , לא היו ממהרים למה שהטבעים מתנגדים לו, ולא הייתה נפשם נענית לעשות המעשה הזה רב הסיכון מספק.
ובצדק ראויה הייתה פרשה זו ליעשות על ידי אברהם, ובכגון יצחק, כלומר: העקידה, כי אברהם אבינו הוא שהחל בפרסום הייחוד, וקביעת הנבואה , והשרשת השקפה זו, ומשיכת בני אדם אליה, אמר: 'כי ידעתיו למען אשר יצווה את בניו ואת ביתו אחריו ושמרו דרך ה' לעשות צדקה ומשפט' .
וכשם שהלכו אחרי השקפותיו האמתיות המועילות אשר נשמעו ממנו, כך חובה ללכת אחרי ההשקפות הנלמדות ממעשיו, ובפרט המעשה הזה אשר אימת בו יסוד אמתת הנבואה, והודיענו בו תכלית יראת ה' ואהבתו עד היכן מגעת.
ככה ראוי שיובנו ענייני הניסיונות: לא שה' יתעלה רוצה לנסות דבר ולבחון אותו כדי שידע מה שלא היה יודע מקודם!
יתעלה ויתרומם ממה שמדמים הסכלים קלי הדעת ברוע בינתם.
דע זאת. [שלא]
הערות:
הערת המתרגם: "משכל" קושי, דבר שקשה לישבו בגלל סתירות הנראים בפשטו. ור"ש נתחלפה לו תמיד במילת "שך" ותרגם כמעט בכל מקום"ספק" ואינו נכון.
הערת המתרגם: "אפאת" ובר"ש "מכות ומקרים".
הערת המתרגם: "יוהם" גורם או מביא לידי טעות זו.
הערת המתרגם: בפסוק שלישי שבמן ולמען נסותך להטיבך באחריתך, וכדלקמן.
הערת המתרגם: דברים לב ד.
הערת המתרגם: שבת נה א. וכל העניין הזה כבר נידון בהרחבה לעיל בחלק זה פרק יז. ואשר לאימרת חז"ל זו ראה שם הערה .
הערת המתרגם: מייחס לה' עוול שהוא מייסר בלי עוון כדי שפלוני או אלמוני שהם בעינינו צדיקים ישארו כך בעינינו.
הערת המתרגם: "חתי יעלם" והיוד שרוקה "צ'ם". ור"ש טעה בקריאתה וקרע את היוד פתוחה והוסיף ביאור לשיבושו וכתב "עד שידע הש"י אמונת האיש ההוא". ואינו נכון, כי הקושי הוא שהייסורין הללו אינן מטרה לעצמו כפי הכלל אין ייסורין בלא עוון. אלא מעין מלאכה שאינה צריכה לגופה, ולא עוד אלא אף אין הכוונה בהן לאדם זה. וכפי שיפרש להלן.
הערת המתרגם: והיאך נעשו להודיע לבני אדם.
הערת המתרגם: בראשית כב יב.
הערת המתרגם: דברים יג ד.
הערת המתרגם: שם ח ב.
הערת המתרגם: אפשר: להודיע לבני.
הערת המתרגם: בר"ש "שיהיה משל" ולא דק.
הערת המתרגם: "בל ד'לך" ובר"ש הושמט.
הערת המתרגם: שמות לא יג.
הערת המתרגם: "איהאמאתה" הטעויות ותחבולות הנראות כנכונות. ובר"ש "ותראו אותותיו" ולא דק.
הערת המתרגם: בר"ש "להסתת מסית" ותרגום נאה הוא, אלא שקשה להעמיס מילים אלה על המקור.
הערת המתרגם: "למתחד" התרגום היותר מדוייק "למתימר" הדבק בטענה בלתי נכונה. והעדפתי לתרגם"מתפאר" כדי שלא להשתמש בביטויים חדישים. ובר"ש "לעשיית המופת" ולא דק.
הערת המתרגם: הלכות יסודי התורה [שכט] פרק ח. ושם בסוף הפרק יש טעות בדפוסים שכתוב "אלא מפני המצווה" והנכון כנוסח כ"י "ולא מפני המצווה" אלא מפני שאנו עדים ושמענו וראינו, וכדלקמן. ומקור הרעיון הוא רס"ג בספרו האמונות והדעות המאמר השלישי ראה שם מהדורתי עמ' קלו.
הערת המתרגם: דברים ח ב.
הערת המתרגם: "אנקטע" ייחד עצמו לעבודת ה' בכל לבו ללא שום שיור וללא פנייה כל שהיא. ובר"ש "שניתן " ולא דק.
הערת המתרגם: שמות טז ד.
הערת המתרגם: דברים ח טז.
הערת המתרגם: שם כח נו.
הערת המתרגם: כי התחושה יחסית היא. ראה גם אפלטון בספרו תיאיטיטוס סוף פרק .
הערת המתרגם: כאן טעם נוסף, והראשון נפשי תחושתי והשני מעשי.
הערת המתרגם: ר"ש הוסיף משלו "להלחם ביושביה".
הערת המתרגם: שמות יג יז-יח. ופסוק זה משמש לרבנו בכל מקום יסוד גדול לעניין זה, וראה גם לקמן פרק לב. וגם בסוף מאמר תחיית המתים, מהדורתי קטע ט, עמ' צו, שם נאמרו הדברים בהרחבה.
הערת המתרגם: אפשר: ומצוקת החיים.
הערת המתרגם: שמות כ כ. וראה איגרת תימן א.
הערת המתרגם: אפשר גם: התחזקו. התאמצו. ובר"ש "שתעמדו על אמונתכם".
הערת המתרגם: ואמרתם לי דבר אתה עמנו ונשמעה.
הערת המתרגם: ראה לעיל ח"ב פרק לג. ובהלכות יסודי התורה פ"ח. ואיגרת תימן מהדורתי קטע א. ואף רעיון זה מקורו רס"ג בהקדמתו לספרו האמונות והדעות, ראה מהדורתי עמ' כז.
הערת המתרגם: אפשר: עד היכן היא מגעת.
הערת המתרגם: אפשר: ייענה. ובר"ש "יטה".
הערת המתרגם: "תהאון [של] ובר"ש הושמט.
הערת המתרגם: "ובאדר" ובר"ש "והסכים" ואינו נכון.
הערת המתרגם: "ואצ'טראב" ובר"ש הושמט.
הערת המתרגם: בר"ש "אבל כדי שיתפרסם לבני אדם" ושיבוש הוא.
הערת המתרגם: בראשית כב יב.
הערת המתרגם: השווה פירושי רס"ג לתורה מהדורתי שם. וכ"ה בבראשית רבה פרשה נו ז.
הערת המתרגם: דברים כח נח. וראה גם לקמן פרק נב.
הערת המתרגם: אפשר: מאומת.
הערת המתרגם: אפשר: מיהר. ובר"ש "הסכים" ואינו נכון.
הערת המתרגם: על דרך הכתוב בראשית כב ב.
הערת המתרגם: "שבהה" ואפשר: פקפוק. ובר"ש "ספק" וכפל הדברים.
הערת המתרגם: "אלעט'ים כ'טרה" ובר"ש "הגדול" ולא נכון לעשות כן.
הערת המתרגם: "ופי מת'ל" ובר"ש הושמט. וכבר העיר עליו שייער במהדורתו לתרגום הר"ח. וכפי שיראה המעיין רבות הרשה לעצמו הר"ש לנהוג ברפרוף.
הערת המתרגם: בר"ש "האמונה" וטעות הוא.
הערת המתרגם: בראשית יח יט.
הערת המתרגם: "אמרא" האלף פתוחה. ור"ש קרא בטעות האלף חרוקה, ולפיכך תרגם"איש".
הערת המתרגם: "בלה" מגרעת שכלית אורבנית, וראה בתחילת מאמר תחיית המתים מהדורתי הערה . [שלא]
<h2>פרק [כה]</h2>
הפעולות נחלקות לפי בחינת תכליתן לארבעה חלקים:
או פעולת הבל
או פעולת שחוק,
או פעולה בטלה,
או פעולה טובה וחשובה .
הפעולה אשר תקרא בטלה היא הפעולה שמתכוון בה פועלה תכלית מסוימת, ולא הושגה אותה התכלית אלא עיכב בעדה מעכב. ואתה תשמע הרבה אומרים בני אדם 'יגעתי לבטלה' אם יגע לחפש אדם ולא מצאו, או יגע במסעותיו ולא הרויח במסחרו, ואומרים טרחתינו בחולה זה הייתה לבטלה אם לא הושגה הבריאות. וכך כל הפעולות שמבקשים בהן תכליות ולא יושגו אותם התכליות.
ופעולת ההבל היא הפעולה שאין מתכוונים בה לשום מטרה כלל, כדרך שמתעסק בידו מקצת בני אדם בשעה שחושב , וכפעולות המשועממים והתמהוניים.
ופעולת השחוק היא הפעולה אשר המטרה בה תכלית גרועה, כלומר: שיתכוון בה לדבר בלתי הכרחי ולא מועיל תועלת חשובה, כמי שמרקד לא למטרת התעמלות , או שעושה מעשים שתכליתן שישחקו מהן, פעולה זו נקראת שחוק בלי ספק.
וזה ישתנה כפי מטרת העושים ושלמותם, כי יש שם דברים רבים הם הכרחיים או תועלתן גדולה אצל אחדים, ואצל אחרים אין להן צורך כלל, כהתעמלות הגוף לכל שינויי מיניהן , שהם הכרחיים להתמדת הבריאות, כפי שראוי אצל מי שיודע מלאכת הרפואה , והכתיבה שהיא רבת התועלת אצל בעלי החכמה.
והנה העושה מעשה התעמלות ומטרתו בהם הבריאות כגון המשחק בכדור וההיאבקות ועמול הידים ועצירת הנשימה, או פעולות אשר המטרה בהם הכתיבה, כתיקון הקולמוס ועשיית הנייר, יהיו אצל אנשים סכלים מעשה שחוק, ואצל החכמים אינן שחוק .
והפעולה הטובה והחשובה היא הפעולה אשר יעשנה העושה למטרת תכלית נעלה, כלומר: הכרחית או מועילה, ותושג אותה התכלית.
וחלוקה זו נראה לי שאין למתווכח להתווכח בשום דבר מהן, לפי שכל עושה מעשה מסוים -
יש שמתכוון בו תכלית מסוימת,
ויש שאינו מתכוון בו לתכלית,
וכל תכלית מכוונת
יש שהיא נעלה
ויש שהיא גרועה,
ויש שתושג
ויש שלא תושג.
אלה הם שמחיבת החלוקה בהכרח.
ואחר ביאור זה אומר, שאין מקום לבן דעת לומר כי דבר ממעשה ה' בטל או הבל או שחוק. אבל לפי השקפתנו אנו, כל הנוהים אחרי תורת משה רבנו, הרי מעשיו כולם טובים וחשובים . אמר 'וירא אלוהים את כל אשר עשה והנה טוב מאוד' , שכל מה שעשה יתעלה בגלל איזה דבר, הרי אותו המעשה הכרחי במציאות אותו הדבר המכוון, או מועיל מאוד.
למשל, תזונת החי הכרחית לקיומו, ומציאות העינים לו מועילים מאוד בקיומו, ואין הכוונה במזון אלא קיום החי זמן מסוים , ואין מטרת החושים אלא התועליות [שלב] הנמצאות לחי בהשגותיהם .
וכך היא גם ההשקפה הפילוסופית, שאין בכל הדברים הטבעיים מאומה על דרך ההבל, כלומר: כל מה שאינו מלאכותי הרי הם כולם פעולות הכוונה בהם תכלית מסויימות בין שידענו תכליתן או שלא ידענו.
אבל הכת הזו מבעלי העיון אשר חשבו שאין ה' עושה דבר בגלל דבר אחר, ואין שם סיבות ולא מסובבים, אלא כל מעשיו כפי הרצון, ואין לדרוש להם תכלית ואין לומר מדוע עשה זה, אלא כל אשר יחפוץ יעשה ואינו תוצאה של חכמה, הרי יהיו מעשי ה' אצל אלו נכללים בחלק ההבל, ואף יותר גרוע ממעשה ההבל.
כי עושה ההבל אינו מתכוון למטרה והוא בלתי מכיר מה שעשה, וה' אצל אלה יודע מה שהוא עושה, ומתכוון בו לא לתכלית כלל ולא לאופן המועיל.
אבל שיהיה במעשיו יתעלה דבר על דרך השחוק הרי אפסות דבר זה גלויה בעיון ראשון, ואין לשים לב להזיות מי שדמה כי הקוף נברא שישחקו ממנו בני אדם .
ואשר הביא לכל זה אי הידיעה בטבע ההוויה וההפסד והזנחת היסוד, והוא שכל המטרה המצאת כל מה שמציאותו אפשרית כפי שאתה רואהו, אבל הפך זה לא חייבה חכמתו כלל, והרי הוא נמנע מבחינת היות הדברים נוהגים כפי שחייבה חכמתו.
אבל אלה שאמרו כי כל מעשי ה' לא כוונה בהם תכלית מסוימת, הביאם לידי כך הכרח, והוא, בחינת כל המציאות כפי השקפתם. לפי שהם אומרים מה היא תכלית מציאות העולם בכללותו, ובהכרח אמרו דברי כל מי שמודה בחידוש העולם, שהוא כך רצה לא לסיבה אחרת, וממשיכים עקרון זה בכל פריטי העולם, עד שאינם מודים כי נקב הענבית ושקיפות הקרנית כדי שיעבור הרוח הרואה למען ישיג מה שישיג, אלא אינם עושים את זה סיבה לראייה כלל. ולא ניקבה שכבה זו ונעשת אשר עליה שקופה בגלל הראייה, אלא כך רצה, ואף על פי שהראייה הייתה אפשרית בהפך זה.
ויש למצוא גם אצלינו כמה מקראות שמראה פשוטן בעיון ראשון עניין זה:
כגון אמרו כל אשר חפץ ה' עשה וגו' ,
וכגון אמרו ונפשו אותה ויעש
וכגון אמרו ומי יאמר לו מה תעשה .
ועניין מקראות אלו ודומיהן שהדברים שה' רוצה בהם, נעשים בהחלט, ואין שם מעכב שיעצור בעד הפעלת חפצו, אלא שהוא יתעלה אינו חפץ כי אם האפשרי, ולא כל אפשרי, אלא כל מה שמחייבת חכמתו שיהיה כך.
וכן המעשה הטוב בתכלית אשר ירצה ה' לעשותו, לא יחוץ בינו לבינו מעכב, ואין לו מפריע, וזו היא השקפת כל בעל דת, וגם השקפת הפילוסופים, וכך השקפתנו אנו.
כי אנו, עם מה שאנו בדעה שהעולם מחודש, הרי כל חכמינו ומלומדינו אינם סוברים כי זה בסתם רצון בלבד, אלא אומרים כי חכמתו יתעלה, אשר נעלם ממנו השגתה, חייבה מציאות העולם הזה בכללותו בהכרח בזמן שנמצא, ואותה החכמה עצמה אשר לא תשתנה חייבה את ההעדר לפני שימצא העולם . תמצא עניין זה חוזר הרבה בדברי חכמים בפירוש [שלג] 'את הכל עשה יפה בעתו' .
וכל זה בריחה ממה שצריך לברוח ממנו, והוא שיעשה העושה מעשה שאין מכוון בו תכלית כלל. וכך דעת המון חכמי תורתנו, ובכך דיברו בפירוש נביאנו, והוא שפרטי המעשים הטבעיים כולם עשוים בחכמה, סדורים וקשורים זה בזה, וכולם סיבות ומסובבים, ואין מהם מאומה הבל ולא שחוק ולא בטל, אלא מעשי חכמה מופלגה. כמו שאמר -
מה רבו מעשיך ה' כולם בחכמה עשית ,
ונאמר וכל מעשהו באמונה ,
ונאמר ה' בחכמה יסד ארץ וגו' .
וזה חוזר הרבה אין ראוי לסבור הפכו, והעיון הפילוסופי כך מחייב, שאין שם מאומה הבל ולא שחוק ולא בטל בכל מעשי הטבע, כל שכן בטבע הגלגלים שהם יותר מחוכמים ומסודרים כפי חשיבות חומרם .
ודע, כי רוב הדמיונות אשר הביאו למבוכה בבקשת תכלית מציאות העולם בכללותו, או תכלית חלק חלק מחלקיו, אין יסודם אלא טעות האדם בעצמו, שנדמה לו כי המציאות כולה בגללו בלבד , וחוסר הידיעה בטבע החומר הזה השפל, ואי ידיעת המטרה הראשונית והיא המצאת כל מה שמציאותו אפשרית. כי המציאות טוב בלי ספק, ומחמת אותה הטעות ואי ידיעת שני עניינים הללו, נוצרו הספקות והמבוכה, עד שנדמו להם מקצת מעשי ה' שחוק, ומקצתם הבל, ומקצתם בטל.
ודע, כי אשר הטילו על עצמם זרות זו, עד שנעשו מעשיו יתעלה בעיניהם כעין מעשי ההבל אשר אין בהם כוונה לתכלית כלל, לא ברחו מלעשותם תוצאה של חכמה, אלא כדי שלא יבוא הדבר לאמירה בקדמות העולם , לפיכך חסמו את הדרך לכך.
וכבר הודעתיך השקפת תורתנו בזה, ושהיא אשר ראוי להיות בה בדעה , כי אין זרות באומרנו שכל הפעולות הללו מציאותן והעדרן תוצאת חכמתו יתעלה, ונעלם ממנו הרבה מאופני החכמה במעשיו.
ועל השקפה זו נבנית תורת משה רבנו כולה, ובה פתחה וירא אלוהים את כל אשר עשה והנה טוב מאוד , ובה סיימה הצור תמים פעלו וגו' .
דע זאת, וכאשר תעקוב אחרי השקפה זו וההשקפה הפילוסופית בהתבוננות בכל הפרקים שקדמו במאמר זה הקשורים בעניין זה, לא תמצא ביניהם מחלוקת כלל בשום דבר מפרטי המציאות כולה, ולא תמצא מחלוקת אלא במה שביארנו מקדמות העולם לדעתם, וחידושו לדעתנו.
והבן זה.
הערות:
הערת המתרגם: "עבת'" הייתי מעדיף לתרגמה "לבטלה" והשלישית "לריק" א'ך משום מה נמשכתי בזה אחרי הר"ש, ובשלישית תירגמתי "בטלה" בדומה לערבית.
הערת המתרגם: "ג'יד וחסן " ובר"ש הושמט.
הערת המתרגם: איני יודע למה לא פירטן על ראשון ראשון כסדר שכללן, או במאי דסליק מינה, וראה נדרים ב ב.
הערת המתרגם: אפשר: השתדלותנו.
הערת המתרגם: כעין עובדא דרבא. ראה שבת פח א.
הערת המתרגם: ר"ש הוסיף משלו "להטיב העיכול" והם הפך דברי רבנו בהלכות דעות פ"ד הל' ג.
הערת המתרגם: "שם" במציאות, וערבית היא שרבנו אימצה לעברית, וחביבה היא עלי מפני שיצאו עליה עוררין.
הערת המתרגם: אפשר: כעמול.
הערת המתרגם: מיני ההתעמלות.
הערת המתרגם: ראה גם הלכות דעות פ"ד הל' יד -טו.
הערת המתרגם: כי החכמים כותבים דברי חכמה, והסכלים כותבים דברים המעוררים שחוק וכדלעיל ח"א פרק נט, בבחינת וגם בדרך כשסכל הולך לבו חסר ואומר לכל סכל הוא. ואלמלי חסתי על הניר הייתי מעלה רשימת ספרים ארוכה לדוגמא.
הערת המתרגם: ר"ש הוסיף כאן "וגם לפי דעת כל" ואין זה במקור.
הערת המתרגם: "ג'יידה חסנה" וכדלעיל הערה . ובר"ש "טובות מאוד". [שלב]
הערת המתרגם: בראשית א לא.
הערת המתרגם: וכדלעיל בחלק זה פרק יג.
הערת המתרגם: כלומר: הראות להשיג דברים הנראים, והריח להשיג דברים המורחים, וכך כל השאר.
הערת המתרגם: ראה לעיל ח"א פרק עג הקדמה שישית.
הערת המתרגם: ר"ש הוסיף כאן משלו "ולא עשה זה".
הערת המתרגם: בר"ש "והוא נבהל בלתי יודע" ונראה כי בתחילת תרגם"ד'אהל" נבהל, וחזר בו ותיקן בלתי יודע, והמעתיקים תחבו שתיהן.
הערת המתרגם: איני יודע למי מתכוון רבנו.
הערת המתרגם: אפשר: חלקי.
הערת המתרגם: בר"ש "המחיצה הענבית" ואינו נכון. שאינה מחיצה ולא קרום אלא גוש רירי.
הערת המתרגם: בר"ש "הקרנים" ואינו נכון. וראה פירוש רבנו לבכורות פ"ו מ"ב מהדורתי.
הערת המתרגם: תהלים קלה ו.
הערת המתרגם: איוב כג יג.
הערת המתרגם: קהלת ח ד.
הערת המתרגם: וראה לעיל ח"ב פרק יח. והנה כאן אחת מסוג הסתירות שכתב רבנו בסוף הקדמת הספר "הסיבה השביעית" הערה . דלעיל בחלק זה פרק יג הערה כתב בשם חכמי ישראל שאין זולת הרצון המוחלט, וכאן כתב בשם חכמינו שאינם [שלג] סוברים הנחת הרצון המוחלט, וכאשר תבין דאתיא מביניא תדע שאין סתירה, ושהסתירה לכאורה באה להעלם ולהסתר.
הערת המתרגם: קהלת ג יא. ומדרש רבה שם. וראה גם בראשית רבה תחילת פרשה ט.
הערת המתרגם: תהלים קד כד.
הערת המתרגם: שם לג ד.
הערת המתרגם: משלי ג יט.
הערת המתרגם: כלומר: עשויים בחכמה מופלאה.
הערת המתרגם: רבנו לשיטתו שגרמי השמים עשויים מחומר אחר.
הערת המתרגם: טעותו בהערכת עצמו.
הערת המתרגם: וכדלעיל בחלק זה פרק יג.
הערת המתרגם: וכדלעיל ח"ב פרק יד.
הערת המתרגם: אפשר: אשר ראוי לסבור.
הערת המתרגם: מבני האדם.
הערת המתרגם: בראשית א לא.
הערת המתרגם: דברים לב ד.
חלק שלישי
<h2>פרק [כו]</h2>
כמו שנחלקו אנשי העיון מבעלי הדת האם מעשיו יתעלה תוצאה של חכמה או סתם רצון לא לבקשת תכלית כלל , כך נחלקו מחלוקת זו עצמה בציווים אשר ציווה לנו .
כי יש מי שאינו מבקש לכך סיבה כלל, ואומר כי כל המצוות תוצאת הרצון המוחלט.
ויש מי שאומר כי כל ציווי ואזהרה מהם תוצאת חכמה, והמטרה בו תכלית מסוימת, ושכל המצוות [שלד] כולן יש להם טעם, ובגלל תועלת מסוימת ציווה בהן.
מה שהם כולן יש להן טעם, ואין אנו יודעים טעמי מקצתן ולא נדע אופן החכמה בהן, זו היא שיטתנו כולנו ההמונים והיחידים, ולשון הכתוב בכך ברור, חוקים ומשפטים צדיקים , משפטי ה' אמת צדקו יחדו .
ואלה הנקראים חוקים כגון השעטנז ובשר בחלב ושעיר המשתלח אשר דברו עליהן ז"ל ואמרו,
דברים שחקקתי לך ואין לך רשות להרהר בהן, והשטן מקטרג עליהן ואומות העולם משיבין עליהן ,
אין המון החכמים סוברים שהם דברים שאין להם טעם כלל, ולא נדרשה בהן תכליות, לפי שזה מביא למעשי ההבל כפי שהזכרנו , אלא סוברים המון החכמים שיש להן טעם, כלומר: תכלית מועילה בהחלט, אלא שהיא נעלמת ממנו, אם מחמת קוצר שכלינו או לחוסר ידיעתנו.
והנה כל המצוות לדעתם יש להן טעם, כלומר: שיש לאותו הציווי או האזהרה תכלית מועילה:
- מהן מה שנתברר לנו אופן התועלת בהן, כגון האזהרה על הרצח והגנבה,
- ומהם מה שלא נתבררה תועלתן כמו אלה, כאיסור הערלה וכלאי הכרם.
אותם אשר תועליותיהם ברורים אצל ההמון נקראים משפטים, ואלה שאין תועלתם ברורה אצל ההמון נקראים חוקים.
ואומרים תמיד 'כי לא דבר רק הוא , ואם רק הוא מכם' , כלומר: שאין הציווי הזה דבר רק שאין בו תכלית מועילה, ואם נראה לכם בדבר מן המצוות שהוא כך הרי החיסרון בהשגתכם.
וכבר ידעת הדבר המפורסם אצלנו, כי שלמה נודעו לו טעמי כל המצוות פרט לפרה אדומה . וכן אמרם כי ה' הסתיר טעמי המצוות כדי שלא יזלזלו בהן, כפי שאירע לשלמה בשלוש מצוות אשר נתפרשו טעמיהן. ועל היסוד הזה נמשכו כל דבריהם, ולשונות הכתובים מורים עליו.
אלא שאני מצאתי לשון לחכמים ז"ל בבראשית רבה , נראה ממנו בעיון ראשון כי מקצת המצוות אין להן טעם אלא עצם הציווי, ולא כוונה בכך תכלית אחרת, ולא תועלת מציאותית, והוא אמרם שם,
וכי מה איכפת לו להקב"ה בין מי שהוא שוחט מן הצוואר למי שהוא שוחט מן העורף, הוי אומר לא נתנו המצוות אלא לצרוף בהן את הבריות שנאמר אמרת ה' צרופה .
ועל אף שהלשון הזה תמוה מאוד, ולא נמצא דומה לו בדבריהם, הנה ביארתי בו ביאור אשמיעך אותו, כדי שלא נצא מנוהג כלל דבריהם, ולא נפרד מן היסוד המוסכם לדברי הכל, והוא שכל המצוות נדרשה בהן תכלית מועילה במציאות. כי לא דבר ריק הוא , ואמר לא אמרתי לזרע יעקב תוהו בקשוני אני ה' דובר צדק מגיד מישרים .
ואשר ראוי שיסבור בעניין זה כל מי שדעתו שלמה הוא מה שאבאר, והוא: שכלל המצוות יש להן טעם בהחלט, ובגלל תועלת מסוימת [שלה] צווה בהן. אבל פרטיהן, הן אשר נאמר בהן שהן לפשט הציווי.
המשל בכך, שהריגת בעל חי לצורך המזון הטוב תועלתו ברורה כמו שנבאר , אבל היותו בשחיטה ולא בנחירה, ובחתיכת הושט והקנה במקום מיוחד, הרי אלו ודומיהן לצרוף בהן את הבריות. וכך יתבאר לך מן המשל שאמרו 'שוחט מן הצוואר לשוחט מן העורף', והזכרתי לך משל זה לפי שבא לשונם ז"ל 'שוחט מן הצוואר לשוחט מן העורף'. אבל לאמיתו של דבר, כיון שהביא ההכרח לאכילת החי, הייתה הכוונה להקל מיתתו במה שקל להשיגו, לפי שאי אפשר להכות הצוואר אלא בסיף או כיוצא בו. והשחיטה אפשרית בכל דבר, ולהקלת המיתה הותנה חדות הסכין.
אבל מה שיש להדגים בו באמת מעניין הפרטים הוא הקורבן, שהציווי בהקרבת הקורבן יש לו תועלת גדולה ברורה כמו שאבאר . אבל היות הקורבן הזה כבש וזה איל, ושיהיה מנינן מנין מסוים, לזה אי אפשר ליתן טעם כלל, וכל מי שמעסיק עצמו לדעתי בהמצאת טעמים לאחד מן הפרטים הללו, הרי הוא הוזה הזיה גדולה שאינו מסלק בה זרות, אלא מוסיף זרויות, ומי שמדמה שיש לאלה טעמים, רחוק הוא מן הנכון, כמי שמדמה שהמצווה בכללותה לא לתועלת מציאותית.
ודע, כי החכמה חייבה, ואם תרצה אמור כי הצורך גרם , שיהו שם פרטים שאינם ניתנים להטעמה, וכאילו הוא דבר נמנע בעצם המצווה שלא יהא בה דבר מן הסוג הזה, ואופן המניעה בכך.
כי אמרך למה נעשה זה כבש ולא נעשה איל, אותה השאלה עצמה מתחייבת אילו נאמר איל במקום כבש, והרי יש הכרח במין כל שהוא.
וכן אמרך מדוע הן שבעה כבשים ולא נעשו שמונה, שכך היית שואל אילו נאמר שמונה או עשרה או עשרים, והרי יש הכרח באיזה מנין בהחלט, וכאילו שזה דומה לטבע האפשרי אשר לא יתכן בלעדי אחת האפשרויות.
ואי אפשר לשאול מדוע נעשה האפשרי הזה ולא נעשה זולתו מן האפשרויות, כי שאלה זו מתחייבת אילו היה הנמצא במציאות האפשרי השני במקום זה .
דע עניין זה והבינהו.
ואשר דברו בו תמיד הוא, שהכל יש לו טעם, והטעם שנתברר לשלמה הוא תועלת אותה המצווה באופן כללי ואין לחקור על פרטיהן.
וכיון שהדבר כך, הנה ראיתי לחלק את השש מאות ושלש עשרה מצוות לקבוצות מספר, ותהיה כל קבוצה כוללת מספר מצוות שהן ממין אחד או קרובים בעניינן, ואודיעך טעם כל קבוצה מהן, ואגלה תועלתן אשר אין בה פקפוק ולא דחייה. ואחר כך אשוב לאחת אחת מאותן המצוות אשר כללה אותן אותה הקבוצה ואבאר לך טעמה, עד שלא יישאר מהן אלא מקצת מצוות מעטות מאוד, והם אשר לא נתברר לי טעמן עד כה.
וכבר נתבררו לי גם מקצת פרטי מצוות ותנאי מקצתן ממה שאפשר ליתן טעמו, ואשמיעך כל זה.
וכל הטעמים הללו איני יכול לבארן לך אלא לאחר שאקדים לך פרקים מספר, אכלול בהן הקדמות מועילות כמצע לעניין הזה אשר כוונתי לו.
ואלה הם הפרקים אשר אחל בהן עתה. [שלו]
הערות:
הערת המתרגם: וכדלעיל בחלק זה פרק יג.
הערת המתרגם: רבנו כולל בזה גם שבע מצוות בני נח לפי הכרתנו.
הערת המתרגם: דברים [שלד] ד ח.
הערת המתרגם: תהלים יט י.
הערת המתרגם: ראה יומא סז ב, שם ליתא בשר בחלב, ובמקומה אכילת חזיר וחליצת יבמה וטהרת מצורע. ובפרק הששי מפרקי הקדמת רבנו למסכת אבות מנה עריות בין החוקים, וכאן לא מנאה. ושם בגמרא לפי הנוסחה שלפנינו נמנו עריות בין דברים שהשכל מחייבן "דין הוא שיכתבו". ואף שכתבתי בהערותי לפרקי אבות שם הערה שברור שלא היה בנוסח רבנו "ועריות", וכך העיר מן דהוא בגמרא בשוליים, נוטה אני כעת לחשוב כי בגמרא מדובר בגילוי עריות באופן כללי, כלומר: ההפקרות בענייני מין שזה דין הוא שיכתבו, ודברי רבנו באבות שם בפרטי העריות שנאסרו עלינו בתורה כגון בת אשתו ובת אחותו שזו אמורה וזו מותרת, אלה בכלל חוקים. ובדרך זו אין סתירה משם לכאן ולא ללשון הגמרא.
הערת המתרגם: לעיל בסמוך פרק כה.
הערת המתרגם: שאין שכלנו יכול לתפוש את ההשפעה העצומה על נפש האדם בפעולות שהם לכאורה קלות ופשוטות אף שאנו יודעים טעמה.
הערת המתרגם: לגמרי את הטעם.
הערת המתרגם: דברים לב מז.
הערת המתרגם: ראה ירושלמי שבת פ"א הל' ד. כתובות סוף פ"ח. בראשית רבה פרשה כב ד.
הערת המתרגם: קהלת רבה לפרק ז מד. וראה גם מדרש הגדול במדבר יט א.
הערת המתרגם: נשים סוסים וממון. ובר"ש "שתי" והיא טעות שטעו בלשון הגמרא שכתוב "שתי מקראות" כי שתי מקראות הן שבהן שלוש מצוות. וראה גם בחתימת ספר המצוות לאוין שסה.
הערת המתרגם: סנהדרין כא ב. מפני מה לא נתגלו טעמי תורה שהרי שתי מקראות נתגלה טעמן ונכשל בהן גדול העולם. ע"ש.
הערת המתרגם: תחילת פרשה מד.
הערת המתרגם: תהלים לח יא.
הערת המתרגם: בר"ש "נפלא" ואיני חושב שהוא מדוייק כאן.
הערת המתרגם: אפשר: ולא נחרוג. [שלה]
הערת המתרגם: ישעיה מה יט.
הערת המתרגם: לקמן פרק מח.
הערת המתרגם: להדגמת דברים רואין לחפש להן טעם מפני שהזכירום, לא שבאמת אין להם טעם.
הערת המתרגם: בין בצור בין בזכוכית בין בקרומית של קנה. חוליו טו ב.
הערת המתרגם: שאין לחפש להן טעמים.
הערת המתרגם: לקמן פרק מו.
הערת המתרגם: בר"ש "משתגע שגעון ארוך" ואין צורך לכך.
הערת המתרגם: הצורך להנחותם כפי דרכם ולהרימם לאטם לעולם המחשבה. וכפי שיבאר לקמן פרק מו.
הערת המתרגם: דומה למי שצמא ולפניו שתי כוסות מים זהות בכל דבר, וכאשר הושיט ידו ולקח אחת מהן אין לשאול מדוע לקה זו ולא זו. כך כנראה אפשר להמשיל לשיטת רבנו כאן. [שלו]
<h2>פרק [כז]</h2>
מטרת כלל התורה שני דברים, והם תיקון הנפש ותיקון הגוף .
תיקון הנפש הוא כדי שיושגו להמון השקפות נכונות כפי יכלתם , ולפיכך יהיו מקצתן בפירוש ומקצתן במשל , לפי שאין בטבע המוני עמי הארץ שתהא יכולתם שלמה להשגת אותו הדבר כפי שהוא.
אבל תיקון הגוף הרי יהיה בתקינות מצבי עסקיהם זה עם זה, ועניין זה יהא שלם בשני דברים:
האחד סילוק העושק מביניהם, והוא שלא והא כל אחד מבני אדם רשאי לעשות כחפצו ועד היכן שתגיע יכולתו , אלא יכפף למה שיש בו תועלת הכלל.
והשני להקנות לכל אחד מבני אדם מידות מועילות בחברות , כדי שיהו ענייני המדינה תקינים.
ודע כי שתי המטרות הללו -
האחת בלי ספק גדולה בחשיבותה, והיא תיקון הנפש, כלומר: מתן ההשקפות הנכונותו
והשניה קודמת בטבע ובזימון כלומר: תיקון הגוף, והיא הנהגת המדינה ותקינות מצבי כל אנשיה כפי היכולת.
והשניה הזו היא החמורה , והיא אשר הופלג בקביעתה וקביעת כל פרטיה, לפי שלא תושג המטרה הראשונה כי אם לאחר השגת זו השניה.
והוא, שכבר הוכח שיש לאדם שתי שלמויות, שלמות ראשונית והיא שלמות הגוף, ושלמות אחרונה והיא שלמות הנפש.
והנה שלמותו הראשונית היא שיהא בריא כפי מיטב מצביו הגופניים, וזה לא יהיה אלא במוצאו צרכיו בכל עת שיבקשם, והם מזונותיו ושאר הנהגת גופו, כגון מדור ומרחץ וזולתם , וזה לא יתכן לאדם אחד בודד כלל, ואי אפשר שיושג כשיעור הזה לכל אחד כי אם על ידי ההתקבצות המדינית, כפי שכבר ידוע כי האדם מדיני בטבעו .
ושלמותו האחרונה היא שיהא הוגה בפועל, כלומר: שיהא לו דעה בפועל , והוא שידע כל מה שביכולת האדם לדעת מכל הנמצאים בכללותן כפי שלמותו האחרונה.
וברור הוא כי השלמות הזו האחרונה, אין בה מעשים ולא מידות, אלא היא השקפות בלבד שכבר הוביל אליהן העיון וחייב אותן המחקר וכן פשוט הוא כי השלמות הזו האחרונה הנעלה אי אפשר להשיגה אלא לאחר השגת השלמות הראשונות, לפי שהאדם אי אפשר לו לצייר מושכל ואפילו יסבירוהו לו, וכל שכן שיתעורר לכך מעצמו, כשיש בו כאב או רעב גדול או צמא או חום או קור חזק. אלא לאחר השגת השלמות הראשונה אפשר להשיג השלמות האחרונה אשר היא יותר נעלה בלי ספק, והיא סיבת הקיום הנצחי לא זולתה .
ותורת האמת, אשר כבר ביארנו שהיא אחת לא יותר, והיא תורת משה רבנו, באה להועילנו שתי השלמויות גם יחד, כלומר -
תיקון [שלז] מצבי בני אדם זה עם זה בסילוק העושק ובהתנהגות במידות הטובות הנעלות, כדי שיתאפשר קיום אנשי המדינה ותמידותם בסדר אחיד, כדי שישיג כל אחד מהם את שלמותו הראשונה,
ותיקון הדעות ומתן השקפות נכונות שבהן תושג השלמות האחרונות.
וכבר דברה תורה בפירוש על שתי שלמויות אלה, והודיעה לנו כי תכלית כל התורה הזו היא השגת שתי השלמויות הללו, אמר יתעלה:
ויציוונו ה' לעשות את כל החוקים האלה ליראה את ה' אלהינו לטוב לנו כל הימים לחיותנו כהיום הזה .
והקדים כאן את השלמות האחרונה כפי חשיבותה, כמו שביארנו שהיא התכלית הסופית, והוא אמרו 'לטוב לנו כל הימים'. וכבר ידעת אמרם ז"ל בפירוש אמרו יתעלה 'למען ייטב לך והארכת ימים' , אמרו: 'למען ייטב לך - לעולם שכולו טוב, והארכת ימים - לעולם שכולו ארוך' .
כך אמרו כאן 'לטוב לנו כל הימים' - הכוונה אותו העניין עצמו, כלומר: השגת עולם שכולו טוב וארוך, והוא הקיום הנצחי.
ואמרו 'לחיותנו כהיום הזה', הוא הקיום הגופני הזה הראשון הנמשך זמן מסוים, אשר לא יהיה סדיר אלא בקבוץ המדיני כמו שביארנו.
הערות:
הערת המתרגם: וכפי שנפרט לעיל ח"ב פרק מ.
הערת המתרגם: ראה גם לעיל ח"א פרק לא.
הערת המתרגם: וכדלעיל ח"א פרק לג.
הערת המתרגם: "אלג'מהור אלעאמה" ובר"ש הושמט.
הערת המתרגם: שלא ישרור מצב של כל דאלים גבר. ובר"ש "וברצונו וביכולתו" ואינו נכון, וכבר העיר עליו שייער במהדורת רי"ח.
הערת המתרגם: כלומר: בחברותם וביחסיהם זה עם זה. ובר"ש "בהכרח" וטעות הוא.
הערת המתרגם: "אלאכד" שיש להדגישה ולהטפל בה. ורי"ח תרגם "המחוזק" והוא קרוב להיות נכון. ובר"ש "הצריכה יותר תחילה" ואם כי נכון הדבר כשלעצמו, אך אינו תרגום המקור לדעתי.
הערת המתרגם: אפשר: סופית.
הערת המתרגם: ראה גם הלכות דעות פ"ג ופ"ד.
הערת המתרגם: כלומר: האדם מטבעו זקוק לחיי חברה. וראה לעיל ח"א פרק עב ד"ה ודע כי זה שאמרנו. וח"ב פרק מ. וראה גם בהקדמה לסדר זרעים ד"ה התשובה, מהדורתי עמ' מג. וראה גם אריסטו במידות ספר א פרק ז .
הערת המתרגם: אפשר: הסופית.
הערת המתרגם: בר"ש הושמט מן "בפועל" עד "בפועל" ומילת "נאטק" הוגה, שהוא מתרגמה תמיד "דיבור" תרגם כאן "שכל" ואינו נכון.
הערת המתרגם: כי רק זו היא הנקראת "דעה" וכפי שבאר לעיל ח"א פרק נ.
הערת המתרגם: וראה גם בהקדמתו לאבות הפרק החמישי. והלכות דעות פ"ג הל' ג. ומאורע הלל ביומא לה ב בלמוד הלכות היה.
הערת המתרגם: וראה גם פירושו לסנהדרין פ"י מ"א. מהדורתי עמ' רה. והלכות יסודי התורה פ"ד הל' ט. והלכות תשובה פ"ח הל' ג. ומענינת כאן ההדגשה "לא זולתה".
הערת המתרגם: לעיל ח"ב פרק מ. וראה גם בפירושו לסנהדרין פ"י מ"א היסוד השמיני והתשיעי. מהדורתי עמ' [שלז] ריד-רטו.
הערת המתרגם: בר"ש "כאשר יגיע" ואינו נכון.
הערת המתרגם: דברים ו כד. וראה גם לקמן פרק לא.
הערת המתרגם: דברים כב ז.
הערת המתרגם: קידושין לט ב. חולין קמב א.
<h2>פרק [כח]</h2>
ממה שראוי שתתעורר עליו הוא, שתדע כי ההשקפות הנכונות אשר בהן תושג השלמות הסופית, לא נתנה תורה מהן אלא תכליתן , וקראה להיות בהן בדעה באופן כללי, והוא:
מציאות ה' יתעלה,
ויחודו,
וידיעתו ,
ויכולתו
ורצונו,
וקדמותו.
ואלה כולן תכליות סופיות, לא יתבארו בפירוט ובהגדרה, אלא לאחר ידיעת השקפות רבות.
וכן גם קראה התורה להיות בדעה בדברים אשר סבירתן הכרחית בתקינות המצבים המדיניים. כגון זה שאנו בדעה, שהוא יתעלה יחרה אפו על מי שמרד בו, ולפיכך חובה לירוא ולפחד ולהשמר מן המרי .
אבל שאר ההשקפות הנכונות בכל המציאות, אשר אלה הם כל המדעים העיוניים לכל ריבוי מיניהם, אשר בהם יתקיימו אותן ההשקפות שהם התכלית הסופית, הרי אף על פי שהתורה לא קראה אליהן בפירוש כמו שקראה אל ההם, כבר קראה אליהם באופן כללי. והוא אמרו לאהבה את ה' . וכבר ידעת את ההדגשה שנאמרה באהבה: 'בכל לבבך ובכל נפשך ובכל מאודך' .
וכבר ביארנו במשנה תורה, כי האהבה הזו לא תהיה אלא בהכרת המציאות כפי שהיא, ובהתבוננות בחכמתו בה. והזכרנו עוד שם הערת החכמים ז"ל על העניין הזה .
המסקנה מכל מה שהקדמנו עתה בעניין זה היא, שכל מצווה, בין שהייתה ציווי או אזהרה, תהיה מטרתה סילוק עוול , או זירוז על מידה נעלה המביאה ליחסים טובים בין בני אדם , או מתן השקפה נכונה שצריך להיות בה בדעה, אם כפי הציווי עצמו או בהיותו הכרחי [שלח] לסילוק עוול או הקנית מידה נעלה - הרי אותה המצווה טעמה ברור ותועלתה גלויה, ואין לשאול באותה המצווה על תכלית.
לפי שלא נבוך אדם אי פעם כלל, ולא שאל מדוע נצטווינו שה' אחד, או למה הוזהרנו על הרציחה והגנבה, או למה הוזהרנו על הנקמה וגאולת הדם, או מדוע נצטווינו לאהוב זה את זה.
אלא אשר נבוכו בהן בני אדם ונחלקו ההשקפות,
עד שאמר אחד אין תועלת בהן כלל אלא עצם הציוו,
ואמר אחר יש בהן תועלת ונעלמה ממנו,
הם המצוות אשר אין נראה מפשוטן תועלת באחד מאותן שלושת העניינים אשר הזכרנו, כלומר:
שאינם מביאים להשקפה מן ההשקפות,
ואינם מועילים למידה נעלה,
ואינם מסלקים עוול.
ופשט העניין, שאין מבוא לאותן המצוות לא בתיקון הנפש במתן דעה, ולא בתיקון הגוף במתן חוקים מועילים בהנהגת המדינה או הנהגת הבית. כגון האזהרה על השעטנז, והכלאים, ובשר בחלב, והציווי בכיסוי הדם, ועגלה ערופה, ופטר חמור, וכיוצא בהן .
ולקמן תשמע ביאורי לכולן, ונתינת טעמיהן הנכונים המוכחים, זולתי פרטים ומצוות אחדות כפי שהזכרתי לך .
ואבאר שכל אלו וכיוצא בהן, בהחלט יש להן מבוא באחד משלושת העניינים:
או לתיקון דעה,
או תיקון מצבי המדינה שהם נעשים בשני דברים: בסילוק העוול ובקניית מידה נעלה.
והבן מה שאמרנוהו בדעות:
לפי שיש שתהא המצווה מתן דעה נכונה היא המטרה, לא יותר, כגון הדעה בייחוד, וקדמות האלוה, ושאינו גוף.
ויש שתהא אותה הדעה הכרחית בסילוק עוול או הקנית מידה נעלה, כגון הדעה שאחד יתעלה יחרה אפו על עושה עוול, כמו שאמר 'וחרה אפי והרגתי' וגו' , וכגון הדעה שהוא יתעלה עונה לצעקת העשוק או המתאנה מיד: והיה כי יצעק אלי ושמעתי כי חנון אני .
הערות:
הערת המתרגם: ולא עסקה בהסברת והקנית הדרכים שבהן מגיעים אל המסקנות הללו. וראה לעיל ח"א פרק לד.
הערת המתרגם: "דעת" "קראה" מעין ויקרא שם אברם בשם ה'. ור"ש מתרגם את כולן "ציווי" ואינו נכון לדעתי.
הערת המתרגם: כלומר: שהכל גלוי וידוע לפניו.
הערת המתרגם: "ארא" ובמילה זו כולל רבנו כאן ההקדמות והכללים ההכרחיים לכל מעיין וחוקר.
הערת המתרגם: "ויחד'ר" ובר"ש הושמט.
הערת המתרגם: וראה גם פירוש רבנו לאבות פ"א מ"ג.
הערת המתרגם: כלומר: יתבררו ויתלבנו למעיין החוקר.
הערת המתרגם: בר"ש הושמטו תיבות הללו.
הערת המתרגם: דברים יא יג וכב, יט ט. ל, ו טז כ.
הערת המתרגם: דברים ו ה. וראה משנה ברכות פ"ט מ"ה.
הערת המתרגם: הלכות יסודי התורה פרק ב.
הערת המתרגם: שם סוף הל' ב.
הערת המתרגם: לא תגזול ולא תגנוב ודומיהן.
הערת המתרגם: ואהבת [שלח] לרעך כמוך וכדומה.
הערת המתרגם: כגון מציאות ה' וייחודו.
הערת המתרגם: כגון שהכל ידוע לפניו ושהוא מעניש כל עושה עוול.
הערת המתרגם: וראה גם לעיל בחלק זה פרק כו.
הערת המתרגם: שם. ובכל האמור בפרק זה ראה גם בספר המצוות מהדורתי עם המקור בתחילת הכלל התשיעי.
הערת המתרגם: "אזליה" ראשון שאין ראשית לראשיתו.
הערת המתרגם: שמות כב כג.
הערת המתרגם: שם כב כו.
חלק שלישי
<h2>פרק [כט]</h2>
ידוע כי אברהם אבינו ע"ה גדל באומת ה"צאבה", ושיטתם שאין שם אלוה כי אם הכוכבים. וכאשר אודיעך בפרק זה ספריהם המצויים עתה בידינו, אשר תורגמו ללשון הערבי, ודברי ימיהם העתיקים, ואגלה לך שיטותיהם ושיחותיהם כפי שנאמרו בהם, יתבאר לך מהם אומרם בפירוש כי הכוכבים הם האלוה, ושהשמש היא האלוה הגדול. וכך אמרו גם יתר שבעת הכוכבים אלוהות, אלא ששני המאורות יותר גדולים. ותמצאם אומרים בפירוש כי השמש היא המנהיגה את העולם העליון והתחתון. בלשון זה אמרו.
ותמצא שהזכירו באותם הספרים ודברי הימים שלהם עניין אברהם אבינו, ואמרו בלשון זה,
אבל אברהם אשר גדל בכותא הרי כאשר חלק על דעת הכל וטען שיש שם עושה זולת השמש הוכיחו נגדו בכך וכך.
והזכירו בראיותיהם דברים הגלויים ונראים מפעולות השמש במציאות , ואמר להם כלומר: אברהם צדקתם אלא שהיא כגרזן ביד הנגר.
ואחר כך הביאו מעט מהוכחותיו ע"ה נגדם.
ובסוף אותה הפרשה אמרו שהמלך כלא את אברהם [שלט] אבינו עליו השלום , ושהוא המשיך להתווכח עמהם ימים כשהוא בכלא, ואחר כך ירא המלך פן ימריד עליו את מדינתו ויוציא בני אדם מדתיהם , ואז הדיחו לנפת ה"שאם" אחר שלקח כל רכושו.
כך סיפרו.
ותמצא פרשה זו מפורשת כך בספר עבודת האדמה ה"נבטית" . ולא הזכירו מה שנאמר במסורת האמיתית שלנו, ולא את החזון ששרה עליו , מפני שהם מכחישים אותו, לפי שחלק על השקפתם הנפסדת.
ואין ספק אצלי שהוא, עליו השלום, כאשר חלק על שיטת כל בני אדם, היו מקללים ומבזים אותו ומזלזלים בו אותם התועים . וכיון שסבל את כל זה בשל אמונתו בה' יתעלה, והעדיף את האמת על כבודו , נאמר לו 'ואברכה מברכיך ומקללך אאור ונברכו בך כל משפחות האדמה' .
והיה תכלית עניינו מה שאנו רואים היום מהסכמת רוב אנשי תבל לרוממו ולהתברך בזכרו, עד שמתייחס אליו מי שאינו מזרעו , ואין חולק עליו ולא בלתי יודע את גדולתו, זולתי שאריות אותה האומה הנשמדת אשר נותרו בקצווי תבל, כגון כופרי התורכים בפאתי צפון, וההודים בפאתי דרום * , כי אלה הם שארית אומת ה"צאבה", לפי שהייתה אומה שהציפה את הארץ.
ותכלית מה שהגיע אליו עיון כל מי שנתפלסף באותם הזמנים, שדימה כי ה' רוח הגלגל, ושהגלגל והכוכבים הם הגוף, וה' יתעלה רוחו . וכבר הזכיר את זה אבו בכר אבן אלצאיג בפירוש השמע .
ולפיכך היו כל ה"צאבה" בדעה שהעולם קדמון, כי השמים לדעתם הם האלוה , וחושבים כי אדם איש נולד מזכר ונקבה כשאר אישי בני אדם, אלא שהם מכבדים אותו ואומרים שהוא היה נביא שליח הירח, ושהוא קרא לעבודת הירח, ושיש לו חיבורים בעבודת האדמה.
וכן אמרו ה"צאבה" כי נח עובד אדמה, ושהוא לא היה סובר עבודת הפסילים, ולפיכך תמצא כל ה"צאבה" מבינים את נח ואומרים שהוא לא עבד צלם כלל.
וכן הזכירו בספריהם שהוא הוכה ונכלא בגלל עבדו את ה', וסיפרו ממאורעותיו מה שסיפרו. ודימו כי שת חלק על השקפת אביו אדם בעבודת הירח, ומשקרים שקרים מצחיקים מאוד , המורים על חוסר דעת חמור, ועל שהם היו הרחוקים ביותר בבני אדם מן הפילוסופיא, ושהם היו בתכלית הסכלות. [שמ]
אמרו על אדם, כי כאשר יצא מאקלים השמש שהוא סמוך להודו, ובא לאקלים בבל, הביא עמו נפלאות, מהם אילן של זהב צומח בעל עלים וענפים , ואילן אבן כך, והביא עלי אילן לח שאין האש שורפתו, וסיפר על אילן המצל על עשרת אלפים איש גבהו קומה, והביא עמו שני עלים כל עלה מתעטפים בו שני אנשים, ומספרים מן ההבלים הללו נפלאות.
ואני מתפלא על אנשים הסוברים שהעולם קדמון, ומאמינים עם זאת מציאות אלה הנמנעות בטבע אצל מי שיודע את העיון הטבעי.
ומטרתם בהזכרת אדם וכל מה שמייחסים לו חיזוק שיטתם בקדמות העולם, כדי שישמעו להם שהכוכבים והגלגל הם האלוה.
וכאשר גדל עמודו של עולם ונתברר לו שיש שם אלוה נבדל לא גוף ולא כוח בגוף, ושכל אלה הכוכבים והגלגלים מעשיו, והבין אפסות אותם ההבלים אשר נתחנך עליהם, החל לסתור שסתם ולבאר הפסד השקפותיהם , ופרסם הפכם, וקרא בשם ה' אל עולם קריאה הכוללת מציאות ה' וחידוש העולם מאת אותו האלוה
ועל מי אותם ההשקפות של ה"צאבה" העמידו את הצלמים לכוכבים, צלמי הזהב לשמש, וצלמי הכסף לירח, וחלקו את המתכות והאקלימים לכוכבים, ואמרו אקלים פלוני אלוהו הכוכב הפלוני , ובנו ההיכלות והעמידו בהם הצלמים, ודימו כי כוחות הכוכבים שופעים על אותם הצלמים, ואז ידברו אותם הצלמים ויבינו וישכילו, וינבאו את בני אדם, כלומר: הצלמים , ויודיעו לבני אדם תועליותיהם.
וכך אמרו גם באילנות אשר הם מחלק אותם הכוכבים, אם יחדו אותו האילן לאותו הכוכב ונטעוהו לו ועשו לו ועשו בו כך, שופעת רוחניות אותו הכוכב על אותו האילן, ומנבא את בני אדם ומדבר עמם בשנתם.
תמצא כל זה מפורש בספריהם אשר אעירך עליהם. ואלה היו נביאי הבעל ונביאי האשרה הנזכרים אצלנו , אשר נתחזקו אצלם השקפות אלו, עד אשר עזבו את ה' וקראו הבעל עננו .
כל זה מחמת פרסום אותם ההשקפות והתפשטות הסיכלות, וריבוי הזיות בני אדם אז בסוג זה של דמיונות, ונוצרו להם השקפות, ונעשה מהם מעונן ומנחש ומכשף וחובר חבר ושואל אוב וידעוני ודורש אל המתים .
וכבר ביארנו בחבורנו הגדול משנה תורה, שאברהם אבינו החל בסתירת השקפות אלו בהוכחות, וקריאה עדינה , בהשמעה על בני אדם ומשיכתם לעבודת ה' בהטיבו להם , עד שנתנבא אדון הנביאים והשלים העניין, וצווה להרוג אותם ולמחות עקבותיהם ולעקור את שרשם, מזבחותיהם תתצון וגו' , ומנע מלכת אחרי דבר ממנהגיהם אלה, ולא תלכו בחוקות הגוי וגו' . וכבר ידעת מלשונות התורה בכמה מקומות כי המטרה הראשונית בכל התורה עקירת עבודה זרה ומחיית עקבותיה וכל דבר השיך לה, ואפילו זכרה וכל מה שמביא לדבר ממעשיה, כגון האוב והידעוני וההעברה באש וקוסם ומעונן ומנחש ומכשף וחובר חבר ודורש אל המתים , והאזהרה מלהתדמות בדבר [שמא] ממעשים אלה, כל שכן לנהות אחריה, ובפירוש בלשון התורה שכל מה שחשבוהו עבודה לאלוהיהם והתקרבות לפניהם, הוא הדבר השינוי המתועב לפני ה', הוא אמרו כי כל תועבת ה' אשר שנא עשו לאלהיהם .
ואתה מוצא אותם מזכירים בספריהם אשר אודיעך אותם, שהם מקריבים לשמש אלוהיהם הגדול שבע חיפושיות ושבעה עכברים ושבעה עטלפים באחד המקרים , ודי בזה תועבה אצל הטבע האנושי.
נמצא שכל המצוות אשר נאמרו באזהרה על עבודה זרה וכל הקשור בה או מביא אליה או מתייחס לה, תועלתן ברורה, לפי שהם כולם להנצל מאותן ההשקפות הרעות המטרידות מכל מה שמועיל בשתי השלמויות , בדברי הזיות, הם אשר בעבר חונכו בהם אבותינו וזקנינו, 'בעבר הנהר ישבו אבותיכם מעולם תרח אבי אברהם ואבי נחור ויעבדו אלוהים אחרים' , והם אשר אמרו עליהם נביאי האמת 'ואחרי התהו אשר לא יועילו הלכו' .
כמה גדולה איפוא תועלת כל מצווה המצילה אותנו מן הטעות החמורה הזו, ומחזירה אותנו אל הדעה האמיתית, והיא שיש שם אלוה בורא כל אלה, והוא אשר ראוי לעבדו ולאהבו וליראה אותו, לא אותם שמדמים בהם שהם אלוהות.
ושהאלוה האמת הזה אין צריך בהתקרבות אליו והשגת רצונו לדברים שיש בהם יגיעה כלל , אלא אהבתו ויראתו לא יותר, והם התכלית בעבודה, כמו שנבאר , ועתה ישראל מה ה' אלוהיך שואל מעמך וגו' .
ועוד נשלים עניין זה במה שיבוא לקמן.
ואחזור עתה לענייני ואומר, כי הרבה מן המצוות לא נתבאר לי עניינם וידעתי טעמיהן אלא כאשר עמדתי על שיטות ה"צאבה" והשקפותיהם ומעשיהם ועבודותיהם כפי שתשמע כאשר אבאר טעמי אותן המצוות שחושבים בהם שאין להן טעם.
ואני אזכיר לך הספרים אשר יתברר לך מהם כל מה שידעתי אני משיטות ה"צאבה" והשקפותיהם; כדי שתדע על נכון אמתת מה שאומר בטעמי אותן המצוות .
הספר הגדול בזה הוא "הפלחה הנבטית" תרגום "אבן וחשיה" , ואודיעך בפרק שיבוא מדוע עשו ה"צאבה" שיטותיהם בחיבור אחד עם עבודת האדמה.
וספר זה מלא מהזיות עובדי עבודה זרה וממה שנפש ההמונים נוטה אליו וקשורה בו, כלומר: מעשה הטלסמות והורדת הרוחניות והכשפים והשדים והרוחות שוכני המדברות.
ונתגלגלו עוד באותו הספר הזיות גדולות שלועגים להם בעלי הדעות, והם מדמים בהם לפקפק בנסים [שמב] הברורים אשר בהן ידעו אנשי הארץ שיש אלוה שופט על אנשי הארץ, כמו שאמר למען תדע כי לה' הארץ , ואמר כי אני ה' בקרב הארץ .
ולכן ספרו על אדם הראשון שהוא הזכיר בספרו -
שיש בהודו אילן שכאשר לוקחים ממנו ענפים הרי כל ענף מהן אם נזרק בארץ מתהלך בתנועה כמו שמהלכים הנחשים.
ושיש שם אילן גזעו צורת אדם נשמע ממנו קול דברים, ונפלטים ממנו מילה ועוד מילה.
ויש עשב תיאורו כך וכך אם לקח האדם מעליו ונתנו בכיסו ייעלם מבני אדם ולא יראה איפא נכנס ויוצא.
ואם מקטרים ממנו תחת השמים שומעים בני אדם באוויר שאון וקולות אדירים כל זמן שאותו העשן עוולה,
והרבה כיוצא בשגעונות הללו מביאם על דרך הסיפור בנפלאות הצמחים וסגולות עבודת האדמה, כדי לפקפק בניסים, וכאלו להראות שאפשר לעשותן בתחבולה.
ומהזיות אותו הספר, כי אילן כ'טמי" מאותן האשרות שהיו עושין אותו כפי שהודעתיך, אמר שעמד אותו האילן בנינוה שנים עשר אלף שנים, ושהוא רב עם ה"יברוח" מפני שרצה לקחת את מקומו, ושהאדם שהיה מנבא אותו אילן זה נפסקה ממנו נבואתו זמן ממושך, וכאשר ניבא אותו אחר אותו הזמן, הודיעו שהוא היה מרוד בריבו עם ה"יברוח", וצווהו שיכתוב ל"כלדאניין" שידונו ביניהם ויאמרו איזה מהם חשוב יותר בכשפיהם ויותר שימושי האם ה"כ'טמי" או ה"יברוח", ואותו השיגעון הארוך אשר תלמד ממנו אם תעמוד עליו על דעות אנשי אותם הזמנים ומדעיהם היאך היו.
ואלה היו חכמי בבל הרמוז עליהם באותם הימים החשוכים, לפי שאלה היו דתיהם אשר חונכו עליהם; ואלמלי שיעור זה אשר נתפרסם עתה בעמים מאמונת מציאות האל, כי אז היו ימינו בזמנים הללו חשוכים יותר מהם, אלא במינים אחרים.
ואחזור לעניינינו:
ובאותו הספר סופר על אחד מנביאי עבודה זרה היה שמו תמוז, קרא למלך לעבוד שבעת הכוכבים ושנים עשר המזלות, והרגו אותו המלך במיתה משונה. ואמר כי בליל מותו נתקבצו כל הצלמים מקצווי תבל אל ההיכל אשר בבבל, אל צלם הזהב הגדול שהוא צלם השמש, והיה אותו הצלם עומד בין השמים והארץ, ונתייצב באמצע ההיכל וכל הצלמים סביבו, והחל לקונן על תמוז ולתאר מה שאירע לו, וכל הצלמים בוכים ונדים כל הלילה, וכאשר האיר הבוקר עפו הצלמים וחזרו להיכליהם בקצווי התבל.
ונעשה זה נוהג תמידי ביום ראשון מחודש תמוז, נדים ובוכים על תמוז, וסופדות אותו הנשים ומקוננות עליו.
חשוב והתבונן וראה היאך היו השקפות בני אדם באותם הזמנים, וספור זה של תמוז קדום מאוד אצל ה"צאבה", ומאותו הספר תכיר את רוב הזיות ה"צאבה" ומעשייהם וחגיהם.
אבל אותה הפרשה אשר סיפרו אותה על פרשת אדם והנחש ועץ הדעת טוב ורע, והרמז ללבישת מה שאין הנוהג ללבשו, היזהר והישמר שתתבלבל דעתך ויעלה בלבך שאותו שאמרו הוא בכלל דבר שאירע לא לאדם ולא לזולתו, ואינו ספור מציאותי כלל, ובעיון קל יתבררו [שמג] לך הבליהם בכל מה שאמרו מאותם השגעונות, ויתבאר לך שהוא סיפור שחיברוהו מאחרי התורה.
כאשר נתפרסמה התורה בעמים, ושמעו פשט מעשה בראשית והבינוהו כולו כפשטו, חברו אותה הפרשה כדי שישמענה הפתי ויתפתה ויחשוב שהעולם קדמון, ושאותה הפרשה המתוארת בתורה כך אירעה כפי שספרו .
ואף על פי שאיש כמוך אין צורך להעיר לו על זה, לפי שיש כבר בידך מן המדעים מה שימנע מלהיתלות במחשבתך משגעונות ה"צאבה" והזיות הכשדים והאשפים העירומים מכל מדע שהוא מדע באמת, אבל הזהרתי מכך משמרת לזולתך, כי מאוד נוטה ההמון להאמין בשגעונות.
ומאותם הספרים:
ספר "אלאסטמאכ'ס" המיוחס לאריסטו, וחלילה לו חלילה.
וכן ספרי הטלסמות אשר מהן ספר "טמטם", וספר "אלסרב",
וספר מעלות הגלגל והצורות העוולות בכל מעלה ומעלה שבו,
וספר מיוחס עוד לאריסטו בטלסמות,
וספר מיוחס ל"הרמס",
וספר יצחק אלצאבי בהוכחות האומה הצאבית *.
וספרו הגדול בחוקי הצאבה ופרטי דתם וחגיהם קורבנותיהם ותפלותיהם וזולת זה מענייני דתם.
כל אלה אשר הזכרתי לך הם ספרי עבודה זרה אשר תורגמו ללשון הערבי. ואין ספק שהם חלק קטן מאוד ממה שלא תורגם, וגם אינו נמצא אלא כלה ואבד במשך הזמן.
ואלה המצווים בידינו היום כוללים רוב השקפות הצאבה ומעשיהם אשר מקצתם מפורסמים היום בעולם, כלומר: בניני ההיכלות והעמדת הפסלים מן המתכות והאבנים בהן, ובניני המזבחות וההקרבה עליהן, אם זבחים או מיני מאכל, וקביעת מועדים, וההתקבצות לתפילות ולמיני עבודות באותם ההיכלות, ועושים בהם מקומות מקודשים מאוד, קוראים אותם היכל הצורות השכליות, והעמדת הפסלים על ההרים הרמים וגו' , וכיבוד אותן האשרות, והקמת המצבות וזולתן, ממה שתראה באותם הספרים אשר העירותיך עליהן.
וידיעת אותן ההשקפות ואותם המעשים הוא עניין גדול מאוד במתן טעמים למצוות, כי כל תורתנו עיקרה וצירה אשר תיסוב עליו, הוא מחיית אותן ההשקפות מן המחשבות, ואותן העקבות מן המציאות.
כדי למחותן מן המחשבות אמר 'פן יפתה לבבכם' וגו' , 'אשר לבבו פונה היום' וגו' . ולמחייתן מן המציאות אמר 'מזבחותיהם תתצו ואשריהם תגדעון' וגו' , 'ואבדתם את שמם מן המקום ההוא' . ונכפלו שני עניינים אלו בכמה מקומות.
והם הם המטרה הראשונה הכוללת את כל התורה, כפי שהודיעונו ז"ל בפירושם המקובל לאומרו יתעלה 'את כל אשר צווה ה' אליכם ביד משה' , אמרו:
הא למדת שכל המודה בעבודה זרה כופר בכל התורה כולה,
וכל הכופר בעבודה זרה מודה בכל התורה כולה .
דע זה.
הערות:
הערת המתרגם: בר"ש "חמשת" ואין צורך לתיקון זה, והכוונה החמישה הנותרים מן השבעה. וכבר העיר על כך שייער, אלא שלא דק בהערתו.
הערת המתרגם: "אלג'מאעה" כולל חכמיהם והמוניהם. ובר"ש "ההמון ".
הערת המתרגם: "חג'ה" הוכחה ויכוחית, לא הוכחה מדעית גמורה, כי לא תתכן.
הערת המתרגם: ראה לעיל ח"ב פרקים ה-ו. [שלט]
הערת המתרגם: ראה גם פרקי ר' אליעזר פרק כו, כי עשר שנים ישב אברהם אבינו בכלא.
הערת המתרגם: "סיאסתה" יותר נכון "מדיניותו" ואפשר כתרגום הר"ש "מלכותו".
הערת המתרגם: "אדיאנהם". ובר"ש "מאמונתם". ומעניינת. כנותם של נמרוד הרשע ועמו, שלא טפלו על אברהם דברי שקר, אלא אמרו את כל האמת בשל מה אסרוהו, אך יורשיהם השחיתו התעיבו יותר בזדותם קשרים עם... והתדמות ל... כי הם כזבים לכל דבריהם.
הערת המתרגם: "אלשאם" אצל רבנו כולל ארץ ישראל ואינו כולל סוריה והלבנון. וראה פירושו למישנה חלה פ"ד מ"ז. מהדורתי עמ' שפט. אמנם בפי העולם כולל את כולן.
הערת המתרגם: "אסתיצאל" שלא השאיר לו מאומה.
הערת המתרגם: אפשר: בספר הפלחה הנבטית, ובמלונים הערביים מגדירים את העם הנבטי כך: מן העם הפרסי שהיו נחתים בארם נהרים. ועל הספר ומחברו לקמן הערה .
הערת המתרגם: ויאמר ה' אל אברהם לך לך. בראשית יב א.
הערת המתרגם: רבנו אומר את זאת גם מתוך הניסיון שנתנסה. וכן נוהגים כדאיתא בסא"ה.
הערת המתרגם: כלומר: שאברהם אבינו ויתר על כבוד עצמו וסבל רדיפות ובזיונות למען האמת. ור"ש לא הבין וכתב "וכאשר סבל הכל בעבור השם וכן הדין לעשות לכבודו".
הערת המתרגם: בראשית יב ג.
הערת המתרגם: כלומר: בוא וראה למה זכה בשכר מסירותו.
הערת המתרגם: ראה ירושלמי בכורים פ"א הל' ד. ויד החזקה בכורים פ"ד הל' ג.
הערת המתרגם: "אלמתדמרה" ההולכים וכלים. ובר"ש "השפלה" ואינו נכון.
* . וראה גם לקמן פרק נא הערה .
הערת המתרגם: ראה גם לעיל ח"א פרק ע. ואם כן כאשר עבדו אלה את הגלגלים והכוכבים התכוונו לעבוד לנשמתם. וקצת לא משמע כן לשון רבנו בהלכות עבודה זרה פ"א הל' א-ב.
הערת המתרגם: על מלומד ערבי זה ראה לעיל ח"ב פרק ט הערה .
הערת המתרגם: של אריסטו.
הערת המתרגם: כלומר: גוף האלוה.
הערת המתרגם: שהוא אצלנו "אדם הראשון ". ור"ש הוסיף כאן הראשון. ולא דק, כי המדובר על הצאבה ואצלם אינו הראשון.
הערת המתרגם: "ירי", ובר"ש "רוצה" ושמא ט'ס הוא וצ"ל "רואה".
הערת המתרגם: אפשר: ובודים בדיות מצחיקות מאוד.
הערת המתרגם: בר"ש "תשאם" וטעות הוא. וצ"ל [שמ] "אלשא'ם" וכנוסח כ"י תימן. ובפי העולם כולל ארץ ישראל סוריה והלבנון.
הערת המתרגם: אפשר: והגיע. ונתגלגל.
הערת המתרגם: ראה יומא לט ב. בשעה שבנה שלמה וכו' וראה מהרש"א בחידושי אגדות שם.
הערת המתרגם: ראה גם בהלכות עבודה זרה פ"א הל' ג.
הערת המתרגם: אפשר: נפרד.
הערת המתרגם: בר"ש "ולזייף דעותם" והוא אפשרי.
הערת המתרגם: בראשית כא לג.
הערת המתרגם: וכדלעיל ח"ב פרק יג ההשקפה הראשונה. וראה שם סוף פרק ל.
הערת המתרגם: כדרך שעשו נדיבים אחרים, בחלקם את הימים והשעות להשפעות שבעת כוכבי הלכת, אלא שאין בכך ע"ז.
הערת המתרגם: בר"ש השמיט ארבע תיבות הללו.
הערת המתרגם: גם כאן הושמטו בר"ש שתי תיבות הללו.
הערת המתרגם: ראה מלכים א יח יט.
הערת המתרגם: ישעיה א ד.
הערת המתרגם: מלכים א יח כו.
הערת המתרגם: "נשאת" נתחדשו נתרבו ועצמו.
הערת המתרגם: ראה דברים יח י- יא
הערת המתרגם: הלכות עבודה זרה פ"א הל' ג.
הערת המתרגם: "צ'עיפה" זהו תרגומה המדוייק כאן לדעתי, ובר"ש "חלושה".
הערת המתרגם: ראה סוטה י א-ב.
הערת המתרגם: שמות לד יג וצ"ל מזבחתם. או מזבחתיהם תתוצו, דברים ז ה.
הערת המתרגם: ויקרא כ כג.
הערת המתרגם: כלומר: [שמא] שיש מן המעשים הללו שהם מעשה שטות מוחלטת מצד השוטים, או מעשה מירמה מצד הרמאים, העושים עצמם "מדיום", ולא הייתה תורה צריכה להקפיד עליהם כל כך, אלמלא שיש בהם לתא דעבודה זרה. וראה הלכות עבודה זרה כל פרק יא ושים לב להל' טז.
הערת המתרגם: דברים יב לא.
הערת המתרגם: "כ'נאפס" וכך פירש רבנו במסכת פרה פ"ט מ"ב ראה שם מהדורתי עמ' תנג. ובר"ש "עטלפים" ושיבוש הוא.
הערת המתרגם: "וטאוט" וראה הקדמת רבנו לזרעים ד"ה וכאשר ידענו, מהדורתי עמ' מא הערה . ובר"ש "ושבעה שרצים אחרים" ואינו נכון כי אינו שרץ אלא עוף.
הערת המתרגם: כלומר: למקרה מסוים של תפילה על צרה שתבוא עליהם.
הערת המתרגם: השלמות בחיי העולם הזה, והשגת המושכלות שהיא השלמות לחיי העולם הבא. וכדלעיל בחלק זה פרק כז.
הערת המתרגם: יהושע כד ב.
הערת המתרגם: שמואל א יב כא. וצ"ל כי אחרי התוהו אשר לא יועילו ולא יצילו. או ירמיה ב ח וצ"ל ואחרי לא יועילו הלכו.
הערת המתרגם: כי קרוב אליך הדבר מאוד בפיך ובלבבך לעשותו. דברים ל יד.
הערת המתרגם: לקמן פרק לב.
הערת המתרגם: דברים י יב.
הערת המתרגם: בר"ש "התורות" ולא דק.
הערת המתרגם: "ואראיהם" ובר"ש הושמט.
הערת המתרגם: מלומד נבטי, שמו המלא אחמד אבן וחשיה אלנבטי. חי בסביבות שנת דת"ר ליצירה. ואם כי רבנו כתב לפי נוסח שלפנינו "אכ'ראג" שהוא תרגם ספר "אלפלאחה אלנבטיה" אך נראה כי הנוסח "תאליף" נכונה יותר, כי מקובל היום בעולם שהוא היה המלקט - המחבר של ספר זה. ספר זה כתוב ברוח התפארות של אדם המדמה שהוא כותב דברים נעלים וחשובים מאוד, משוכנע הוא בצדקת אמתת מה שהוא כותב. כנהוג בעולם וכמוהו רבים.
הערת המתרגם: לקמן פרק ל.
הערת המתרגם: "טלסם" שם כולל לדבר הנעשה לסגולה. יהא זה עקרין. או ציור, או כתב מובן או בלתי מובן. במילה הידועה יותר בעברית "קמיע".
הערת המתרגם: "ג'ילאן " יצורים [שמב) דמיוניים הנחתים בשממות, אם אלה מדברות שוממים מישוב, או מוחות שוממים מדעת. ובר"ש "המזיקים".
הערת המתרגם: שמות ט כט.
הערת המתרגם: שם ח יח. ואונקלוס ורס"ג תרגמוהו: אני ה' שולט בכל הארץ
הערת המתרגם: "ג'יב" אפשר: בכיס בגדו. וכן כתב רבנו בפירושו למשנה שבת פ"י הל' ג. ובר"ש "בבית הצוואר שלו" ואינו נכון.
הערת המתרגם: שיח ידוע ונקרא בערבית גם"גאסול" ולדעת רבנו הוא הבורית הנזכר במשנה שבת פ"ט מ"ה. ובנידה פ"ט מ"ו. והוא הנקרא בלטינית. i..] officinalis Althaea ובר"ש "האמלוי".
הערת המתרגם: אם נניח כי שם צמח זה כך הוא גם בארמית, הרי תרגם אונקלוס וימצא דודאים - ואשכח יברוחין, בראשית ל יד.
הערת המתרגם: ה"כ'טמי".
הערת המתרגם: המתיימרים להיות מגידי נעלמות, וכך נקראים בלשון חז"ל "כלדאי" כגון בשבת קיט א ובהרבה מקומות. ולקמן תרגמתי "אשפים". ובר"ש "לכל הדיינים" ושיבוש הוא.
הערת המתרגם: ראה דניאל ב יב.
הערת המתרגם: כלומר: שמציינים אותם ומצביעים עליהם כעל חכמי הדור.
הערת המתרגם: אפשר: תלוי.
הערת המתרגם: אפשר: ואז עמד. ובר"ש "ונפל" ואינו נכון.
הערת המתרגם: ראה יחזקאל ח יד. [שמג] ובר"ש השמיט את הנשים.
הערת המתרגם: ועל אותה פרשה האמורה בתורה ראה לעיל ח"ב פרק ל.
הערת המתרגם: ראה לעיל הערה .
הערת המתרגם: יתכן לתרגם"הצומחות" בדרך שנהגו חכמי ימי הבינים לרבות הראב"ע.
* יותר נכון "בהוכחות לצדקת האומה הצאבית" כי ספר זה מתוכח עם מתנגדי הצאבה וסותר דבריהם לפי דעתו.
הערת המתרגם: אפשר: בנימוסי.
הערת המתרגם: דברים יב ב.
הערת המתרגם: שם יא טז)
הערת המתרגם: שם כט יז.
הערת המתרגם: שם ז ה.
הערת המתרגם: שם יב ג.
הערת המתרגם: במדבר טו כג.
הערת המתרגם: ספרי שם, קדושין מ, א. הוריות ח א. וראה גם הלכות עבודה זרה פ"ב הל' ד. [שמד]
<h2>פרק [ל]</h2>
אם תתבונן באותן ההשקפות הקדומות הרעות , יתבאר לך כי הדבר המפורסם שהיה אצל כל בני אדם, הוא, שבעבודת הכוכבים תתישב הארץ ותדשן האדמה.
והיו חכמיהם ונזיריהם [שמד] וחסידיהם מוכיחים בני אדם ומלמדים אותם כי עבודת האדמה, אשר בה קיום מציאות האדם, לא תצלח ותהיה כפי הרצון, כי אם כשתעבדו את השמש והכוכבים. ואם תכעיסום במריכם, תישום הארץ ותחרב.
אמרו באותם הספרים שלהם, כי מאדים קצף על המדברות והשממות, ולפיכך נעשו נעדרי מים נעדרי אילנות, שוכנות בהם הרוחות .
והיו מכבדים את הפלחים והאכרים מאוד בגלל התעסקותם בישוב הארץ, שהיא חפץ הכוכבים ורצונם.
וסיבת כיבוד עובדי עבודה זרה את הבקר, אינו אלא מחמת תועלתם בעבודת האדמה , עד שאמרו שאסור לשחטם מפני שהם כוללים הכוח וכושר ההסתגלות לאדם בעבודת האדמה, ולא עשו כן, ונכנעו לאדם על אף כוחם, אלא בגלל רצון האלוהות בעבודתם בעבוד האדמה.
ולפי שהיו השקפות הללו מפורסמות מאוד, קשרו עבודת עבודה זרה בעבודת האדמה, מפני שעבודת האדמה דבר הכרחי בקיום האדם ורוב בעלי החיים .
והיו אותם כומרי עבודה זרה מטיפים לבני אדם בקיבוציהם בהיכלות, ומשרישים בתודעתם כי בעבודות אלו ירדו הגשמים ויניבו האילנות ותדשן האדמה ותתישב.
והתבונן במה שאמרו בספר הפלחה הנבטית בדברם על הכרם, תמצא לשון זה מדברי הצאבה, אמרו:
כל החכמים הקדמונים והנביאים כבר ציוו וקבעו לנגן בכלים הללו במועדים ולפני הצלמים , ואמרו, והם הצודקים, כי האלוהות יש להם נחת בכך, ושהם גומלים לעושה זאת גמול טוב.
והרבו בהבטחות בפעולה זו.
ומן ההבטחות על כך אריכות ימים, ומניעת הייסורין, וסילוק התלאים, ודשן התבואות והצלחת הפירות .
עד כאן לשון דברי הצאבה.
וכאשר נתפרסמו הדברים הללו עד שנחשבו לאמת, ורצה ה' יתעלה ברחמיו עלינו למחות את הטעות הזו מלבנו, ולסלק היגיעה מגופותינו בביטול אותם המעשים המיגעים שאינן מועילים, ונתן לנו התורה על ידי משה רבנו, הודיענו בשמו יתעלה, שאם נעבדו הכוכבים הללו והצלמים , -
שעבודתם סיבה לעצירת הגשמים וחורבן הארץ,
ולא תצמיח מאומה,
ויבלו פירות האילנות,
ויחולו פגעים בכל המצבים,
ויארעו מחלות בגופות,
ויתקצרו החיים,
ואלה הם מטרות דברי הברית אשר כרת ה' וגו' .
ואתה תמצא עניין זה חוזר בכל התורה, כלומר: שמתחייב מעבודת הכוכבים עצירת הגשמים וחורבן הארץ והפסד המצבים וחליי הגופות וקוצר החיים.
ומתחייב מזניחת עבודתם, וההשתדלות לעבוד את ה', ירידת הגשמים ודשן האדמה ותקינות המצבים ובריאות הגוף ואורך הימים, הפך מה שהיו מטיפים בו עובדי עבודה זרה לבני אדם כדי שיעבדום , כי יסוד התורה - ביטול אותה ההשקפה ומחיית עקבותיה כמו שביארנו. [שמה]
הערות:
הערת המתרגם: "אלסקימה" החולות. ובר"ש "העלולות" ואיני יודע מהו.
הערת המתרגם: בר"ש "ויראי החטא מהם" ותרגום נאה הוא.
הערת המתרגם: כפי רצון האדם.
הערת המתרגם: ראה גם כתר מלכות לרשב"ג ד"ה מי ידע פליאותיך.
הערת המתרגם: "אלצחארי" הישימון. ובר"ש "הבתות" ונכון הוא, ונמנעתי מכך מפני שאין שימושה רגיל.
הערת המתרגם: ראה לעיל בסמוך פרק כט הערה .
הערת המתרגם: באין אלפים אבוס בר ורב תבואות בכוח שור. משלי יד ד.
הערת המתרגם: בר"ש "מפני שקיבוצו הכרחי" ושיבוש הוא.
הערת המתרגם: אם הכוונה כי יש בעלי חיים אוכלי בשר הרי גם הבשר גידולו מצמחי האדמה. וכדאיתא בערובין כז ב.
הערת המתרגם: אפשר: ומחדירים למחשבתם.
הערת המתרגם: ראה לקמן פרק מה ד"ה אבל בן לוי.
הערת המתרגם: בכל הקטע הזה תרגם ר"ש באופן חפשי, ללא צמידות למקור.
הערת המתרגם: "אצנאם" ובר"ש "והגופות" ואיני יודע מה ראה על ככה.
הערת המתרגם: דברים כח סט. והכוונה על כל הפרק.
הערת המתרגם: "אחואל" והכוונה מצבי בני אדם כולל מלחמה ושלווה, שפע ומצויה, בריאות ומחלה.
הערת המתרגם: בר"ש "עד שיעזבום" ושיבוש הוא.
הערת המתרגם: שים לב לרעיון הכללי הגלום בפרק לב דלקמן תוך הקשר עם פרק זה ויחד עם זה עיין בהלכות תשובה פרק ט. וטוב שתעיין גם בפרק נא דלקמן. [שמה]
חלק שלישי
<h2>פרק [לא]</h2>
יש בבני אדם אנשים שקשה בעיניהם מתן טעם למצווה מן המצוות, ויותר חביב עליהם שאין להשכיל לציווי ולאזהרה עניין כלל .
ואשר הביא אותם לידי כך, הוא חולי שמצאוהו בנפשם, ואינם יכולים לבטא אותו, ואינם מצליחים להסבירו, והוא: שהם חושבים כי אילו היו המצוות הללו מועילות במציאות הזו, ומשום כך וכך נצטווינו בהן, הרי כאילו באו ממחשבה ומרעיון בעל דעה. אבל אם היה דבר שאין להשכיל לו עניין כלל, ואינו מביא לתועלת, הרי הוא בלי ספק מאת ה', שהרי אין בינת אדם מביאה לידי דבר מזה .
וכאלו אלה חלושי הדעת, האדם בעיניהם יותר שלם מעושהו: כי האדם הוא אשר יאמר ויעשה מה שמביא לתכלית מסוימת, והאלוה אינו עושה כן, אלא יצווה אותנו לעשות מה שלא תועילנו, ויזהירנו מלעשות מה שלא תזיקנו עשייתו, יתעלה ויתרומם.
אלא הדבר הוא בהפך זה, וכל המטרה היא תועלתנו כמו שביארנו , ממה שנאמר 'לטוב לנו כל הימים לחיותנו כהיום הזה' , ואמר 'אשר ישמעון את כל החוקים האלה ואמרו רק עם חכם ונבון הגוי הגדול הזה' .
הרי ביאר כי אפילו החוקים כולם מורים אצל כל העמים שהם בחכמה ותבונה. ואם היה ציווי שאין לדעת לו סיבה, ואינו מביא תועלת ואינו דוחה נזק, מדוע ייאמר על הסוברו או העושהו שהוא חכם ונבון ורם מעלה, ויהיה זה מופלא בעמים?
אלא הדבר כפי שאמרנו בלי ספק, והוא שכל מצווה מאלו השש מאות ושלש עשרה מצוות, היא:
או למתן השקפה נכונה,
או לסלוק השקפה רעה,
או למתן חוק צדק
או לסילוק עוול,
או להדריך במידה נעלה
או להזהיר ממידה רעה.
הכל תלוי בשלשה דברים:
בהשקפות
ובמידות
ובמעשים המנהליים המדיניים.
והטעם שלא מנינו את האמירות , כי האמירות אשר זירזה תורה על אמירתן, או הזהירה מהן-
יש מהן שהוא מכלל המעשים המדיניים ,
ומהן להשגת השקפות ,
ומהן להשגת מידות ,
ולפיכך הסתפקנו כאן על שלשה עניינים אלו במתן הטעם בכל מצווה מן המצוות. [שמו]
הערות:
הערת המתרגם: ראה לעיל בחלק זה פרק כו.
הערת המתרגם: בר"ש "להגות בו".
הערת המתרגם: כלומר: לידי עשיית דבר שאינו מובן ואין לו מטרה קרובה או רחוקה.
הערת המתרגם: לעיל פרק כז.
הערת המתרגם: דברים ו כד.
הערת המתרגם: שם ד ו. וראה גם לעיל פרק כו.
הערת המתרגם: כי עשיית דבר שאין לו מטרה ולא תכלית אינו מופלא, כי אין העמים מבינים מה שאינו שייך למציאות. ור"ש תרגם "ויפלאו מזה האומות" וגם זה אפשרי.
הערת המתרגם: מכות כג ב. ומניין זה מוסכם כמעט אצל כל חכמי ישראל.
הערת המתרגם: המצוות שהן באמירה, עשין כגון קריאת שמע וברכת המזון ומקרא ביכורים ווידוי מעשר, ולאוין כגון ברכת השם וקללת אדם מישראל ונשיאת שם שמים לשווא, וכדומה.
הערת המתרגם: כגון ונשיא בעמך לא תאר.
הערת המתרגם: ודויים וברכות וברכת השם.
הערת המתרגם: לא תקלל חרש וכמו שכתב רבנו בספר המצוות לאוין שיז.
<h2>פרק [לב]</h2>
אם תתבונן במעשים האלוהיים כלומר: המעשים הטבעיים, יתברר לך מהם ניהול ה' וחכמתו בבריאת החי, וסדירות תנועת האברים ושכנותן זה לזה. וכן תתברר לך חכמתו וניהולו בסדירות מצבי כלל הפרט מצב אחרי מצב.
דוגמה לכך בסדירות תנועותיו [שמו] ושכנות האברים.
המוח, החלק הקדמי רך ורכותו מרובה, ואחוריו יותר סמיך, ובין הפולין יותר סמיך, וכל שנמשך נעשה יותר סמיך.
והעצבים הם כלי החוש והתנועה, הרי העצב שהצורך בו להשגת התחושה בלבד או לתנועה קלת העומס כתנועת העפעף והלחי נתפשט מן המוח, והעצב שהצורך בו לתנועת האברים יוצא מבין הפולין , וכיון שאי אפשר לעצב מחמת רכותו ואפילו אותו שמבין הפולין להניע אבר, ניהל בכך שנסתייב העצב ונתמלא אותו הסיב בשר ונעשה "עצ'ל" , ואחר כך נזדכך העצב בקצה ה"עצ'ל" והוא כבר נתקשה וכבר נשתרגו בו ניבים של קשורים ונעשים יתרים, ויתחבר היתר בעצם ויצמד בו, ואז יוכל העצב להניע את האבר כפי סדר זה.
והזכרתי לך דוגמה יחידה זו, מפני שהיא הגלויה ביותר באותן הנפלאות אשר נתבארו בתועליות האברים , שהם כולם ברורים גלויים וידועים למי שמתבונן בהם בהבנה זכה.
וכן מה שניהל ה' בכל אחד ואחד מבעלי החיים היונקים, מפני שבעת שנולד הוא בתכלית הרכות ואינו יכול להתכלכל במזון יבש, לפיכך זומנו לו השדים להולדת החלב, כדי שיתכלכל במזון לח קרוב למזג אבריו עד שיתחזק ויתקשו אבריו לאט לאט באופן מודרג.
ובכמו הנהגה זו עצמה מאותו המנהיג יתרומם ויתעלה נאמרו דברים רבים בתורתנו. לפי שאי אפשר לצאת מן הקצה אל הקצה הנגדי בבת אחת , ולפיכך לא יתכן כפי טבע האדם שיעזוב כל מה שהורגל לו בבת אחת.
וכאשר שלח ה' את משה רבנו לעשותנו ממלכת כוהנים וגוי קדוש בידיעתו יתעלה , כמו שביאר ואמר אתה הראית לדעת וגו' , וידעת היום והשבות אל לבבך וגו' ושנתייחד לעבודתו כמו שאמר ולעבדו בכל לבבכם , ואמר ועבדתם את ה' אלוהיכם , ואמר ואותו תעבדו.
והיה הנוהג המפורסם בעולם כולו הרגיל אז, והעבודה הכללית אשר גדלנו עליה הייתה הקרבת מיני בעלי החיים באותן ההיכלות שמעמידים בהן הצורות, וההשתחוויה להן, והנחת הקטורת לפניהם. והחסידים והנזירים היו אז האנשים המיוחדים לעבודת אותן ההיכלות העשויות לכוכבים כמו שביארנו, לפיכך לא חייבה חכמתו יתעלה וניהולו הגלוי בכל ברואיו, שיצווה אותנו בעזיבת כל מיני העבודות הללו ולהזניחם ולבטלם, לפי שזה היה אז מה שלא יתכן לקבלו לפי טבע האדם, שהוא נינוח תמיד במורגל.
והיה נעשה זה אז, כמו אילו [שמז] בא נביא בזמנים הללו, וקורא לעבודת ה', ואומר, הנה ה' ציווה אתכם שלא תתפללו לו ולא תצומו ולא תשוועו לפניו בעת צרה, אלא תהיה עבודתכם מחשבה בלי מעשה כלל.
ולפיכך הניח יתעלה אותם מיני העבודות, והעבירם מהיותם לנבראים ולדברים דמיוניים שאין להם אמתות, לשמו יתעלה, וציוונו לעשותם לו יתעלה * .
לפיכך ציוונו לבנות היכל לו: ועשו לי מקדש ,
ושיהא המזבח לשמו: מזבח אדמה תעשה לי ,
ושיהא הקורבן לו: אדם כי יקריב מכם קורבן לה' ,
וההשתחוויה לו,
והקטורת לפניו,
והזהיר מלעשות דבר מן המעשים הללו לזולתו: זובח לאלוהים יחרם וגו', כי לא תשתחווה לאל אחר .
וייחד כוהנים לעבודת המקדש ואמר: וכהנו לי .
וחייב להפריש להם מתנות בהכרה שיספיקו להם מחמת התעסקותם בבית וקורבנותיו, והם מתנות הלוים והכוהנים .
והושג בניהול האלהי הזה שנמחה זכר עבודה זרה, ונתבסס היסוד הגדול האמתי בדעתנו , והוא מציאות ה' ואחדותו, ולא נרתעו הנפשות ולא הרגישו זרות בביטול העבודות אשר הורגלו בהם ושלא נודעה שם עבודה זולתם * .
ויודע אני כי נפשך תרתע מן העניין הזה בהחלט במחשבה ראשונה, ויקשה עליך זה, ותשאלני בלבך ותאמר לי, היאך באו ציווים ואזהרות ומעשים גדולים מדוקדקים מאוד ובזמנים קבועים, והם כולם אינם מטרה לעצמם אלא מחמת דבר אחר, וכאילו שזו תחבולה יעצה ה' עלינו כדי שישיג את מטרתו הראשונה, ומה מונע ממנו יתעלה לצוותנו במטרתו הראשונה ויתן בנו יכולת לקבל את הדבר, ולא היה צורך לכל אלה אשר אתה חושב שהם על דרך המטרה השניה.
ושמע תשובתך אשר תסיר מלבך את החולי הזה, ותגלה לך אמתת מה שהעירותיך עליו. והוא, שכבר נאמר בלשון התורה כיוצא בשאלה זו בדיוק, והוא אמרו 'ולא נחם אלהים דרך ארץ פלשתים כי קרוב הוא וגו' ויסב אלוהים את העם דרך המדבר ים סוף' , והנה כמו שהסב ה' אותם מן הדרך הישרה שהיא הייתה המטרה הראשונה, מחמת חשש מה שאין יכולת לגופותיהם עליו כפי הטבע, לדרך אחרת כדי שתתקיים המטרה הראשונה, כך ציווה ה' מצוות אלו אשר הזכרנו מחמת השש, מה שאין יכולת לנפש לקבלו כפי הטבע, כדי שתושג המטרה הראשונה, והיא השגתו יתעלה ועזיבת עבודה זרה.
כי כשם שאין בטבע האדם שיגדל בשעבוד העבדות בחומר ובלבנים וכדומה להם, וישטוף ידיו לשעתו מלכלוכם, וילחם עם ילידי הענק מיד; כך אין בטבעו שיגדל על מינים רבים מאוד מן העבודות [שמח] ומעשים רגילים שכבר נינוחו בהן הנפשות עד שנעשו כמושכל ראשון, ויעזוב את כולן בבת אחת.
וכמו שניהלם ה' בעיכובם במדבר עד שנתאמצו נפשותיהם , כפי שכבר ידוע כי המדבריות ופראות הגוף מביאים אומץ, והפך זה מביא מורך, וגם נולד עם אשר לא הורגל לכניעה ולעבדות, וכל זה היה בציווים אלהיים על ידי משה רבנו: 'על פי ה' יחנו ועל פי ה' יסעו את משמרת ה' שמרו על פי ה' ביד משה' , כך באה הקבוצה הזו מן המצוות בניהול אלוהי כדי שישארו עם סוג המעשים הרגילים, כדי שתתבסס הדעה שהיא המטרה הראשונה.
ושאלתך מה מונע היה מה' מלצוותנו במטרתו הראשונה ויתן בנו יכולת לקבל את הדבר. מתחייב לומר לך בשאלה זו השנייה, ואיזה מונע היה לה' מלהוליכם דרך ארץ פלשתים, ויתן להם יכולת להתייצב למלחמות, ואין צורך לכל הסיבוב הזה בעמוד הענן יומם ועמוד האש לילה .
וכן מתחייבת לך שאלה שלישית על סיבת פירוט ההבטחה והאיום על כל התורה , ולומר לך, הואיל ומטרת ה' הראשונה וחפצו שהתורה הזו תהיה דעתנו, ונעשה המעשים שבה, מדוע לא ניתן בנו יכולת לקבל את זה תמיד ולעשותו, בלי לבוא לנו בעצה שיטיב לנו אם נהיה נשמעים, וינקם ממנו אם מרינו, ויפעיל כל אותם הטובות וכל אותם הנקמות?
כי גם זו תחבולה יעצה עלינו, כדי שישיג ממנו את מטרתו הראשונה, ומה מונע בעדו מלעשות ההסתגלות למעשה המשמעת אשר רצה אותה, וההתרחקות מן העברות אשר שנא אותם, טבע קבוע בנו?
והתשובה על כל שלוש השאלות הללו וכל שהוא מסוגן תשובה אחת כללית, והיא:
שכל הנסים, ואף על פי שהן שינוי טבע של מצוי מאחד הנמצאים, הרי טבע אישי בני האדם לא ישנה אותם ה' כלל על דרך הנס.
ובגלל היסוד הגדול הזה אמר 'מי יתן והיה לבבם זה להם' וגו' , ובגלל זה באו הציווי והאזהרה והגמול והעונש.
וכבר ביארנו היסוד הזה בראיותיו בכמה מקומות בחבורינו. ולא אמרנו זאת מפני שאנו בדעה כי שינוי טבע אחד מאישי בני אדם קשה עליו יתעלה, אלא זה אפשרי, והוא נמצא תחת היכולת, אלא שלא רצה כלל לעשות זה, ולא ירצהו לעולם, כפי היסודות החוקיים התורתיים, ואילו היה מרצונו לשנות טבע כל אחד מבני אדם למה שירצה יתעלה מאותו אדם, כי אז היו בטלים שליחת הנביאים וכל הציווי כולה.
ואחזור לענייני ואומר, כיון שסוג זה של עבודה כלומר: הקורבנות על דרך המטרה השניה, והתחינה והתפלה ודומיהן ממעשי העבודות קרובות יותר אל המטרה הראשונה והכרחית בהשגתה, ניתן בין שני הסוגים הבדל גדול, והוא, שסוג זה של עבודה, כלומר: הקרבת הקורבנות, ואף על פי שהן לשמו יתעלה, הרי לא נצטווינו כפי שהיה בתחילה, כלומר: להקריב בכל מקום ובכל זמן, ולא להקים היכל היכן שיזדמן, ולא יהיה המקריב מי שיזדמן, החפץ ימלא ידו , אלא כל זה נאסר.
ונקבע בית אחד, 'אל המקום אשר יבחר ה' ' ,
ואין להקריב בזולתו, 'פן תעלה עולותיך בכל מקום אשר תראה' ,
ולא יהיה כהן כי אם זרע מסוים ,
- כל זה כדי למעט סוג זה מן העבודות, ושלא יהא ממנו אלא מה שלא חייבה חכמתו לעזבו לגמרי.
אבל התחינה [שמט] והתפילה הרי הם בכל מקום, וכל מי שיזדמן, וכך הציצית והמזוזה והתפלין וזולתן מן העבודות הדומות להן.
ומחמת העניין הזה אשר גליתי לך רבתה בספרי הנביאים התוכחת לבני אדם על להיטותם לקורבנות, וביאר להם שאינן המטרה החשובה כשלעצמן, ושאין צורך לה' בהם.
אמר שמואל החפץ לה' בעולות וזבחים כשמוע בקול ה' וגו' ,
ואמר ישעיה למה לי רוב זבחיכם יאמר ה' וגו' ,
ואמר ירמיה כי לא דברתי את אבותיכם ולא ציוויתים ביום הוציאי אותם מארץ מצרים על דברי עולה וזבח, כי אם את הדבר הזה ציוויתי אותם לאמר, שמעו בקולי והייתי לכם לאלוהים ואתם תהיו לי לעם.
וכבר הוקשה לשון זה על כל מי שראיתי דבריו או שמעתיה ואמר, היאך יאמר ירמיה בשם ה' שלא ציוונו בדברי עולה וזבח, והרי רוב המצוות לא באו אלא בכך?!
וכוונת הדברים הוא מה שביארתי לך, שכך הוא אומר, כי המטרה הראשונה אינה אלא שתשיגוני ולא תעבדו זולתי: 'והייתי לכם לאלוהים ואתם תהיו לי לעם' , והציווי הזה על הקורבן והפניה לבית, לא היה אלא בגלל השגת היסוד הזה, ובשבילו הועברו אותם העבודות לשמי, כדי שימחו עקבות עבודה זרה ויתבסס יסוד ייחודי.
באתם אתם ובטלתם אותה התכלית, והחזקתם במה שנעשה בגללה. והוא שאתם נסתפקתם במציאותי: 'כיחשו בה' ויאמרו לוא הוא' , ועבדתם עבודה זרה 'וקטר לבעל והלוך אחרי אלוהים אחרים ובאתם אל הבית' וגו' , נשארתם דורשים היכל ה', ומקריבים הקורבנות אשר אינם הם הנדרשים במטרה ראשונה.
ויש לי בביאור פסוק זה אופן אחר, והוא מוביל לאותו העניין עצמו שהזכרנו.
והוא: כבר נתבאר בכתוב ובקבלה גם יחד, כי ציווי ראשון שנצטווינו בו לא היה בו דברי עולה וזבח כלל. ואינך צריך להטריד מחשבתך בפסח מצרים, מפני שהיה לסיבה ברורה וגלויה כפי שנבאר , ועוד שהיה אותו הציווי בארץ מצרים, והציווי הרמוז עליו בפסוק זה, הוא אשר נצטווינו בו אחר יציאת מצרים. ולפיכך התנה בפסוק זה ואמר: ביום הוציאי אותם מארץ מצרים , כי ציווי ראשון שבא אחר יציאת מצרים הוא אשר נצטווינו בו במרה, והוא אמרו לנו שם: אם שמוע תשמע לקול ה' אלהיך וציווי, שם שם לו חוק ומשפט וגו' , ובא בקבלה האמיתית שבת ודינין במרה אפקוד . נמצא כי החוק האמור כאן הוא השבת. והמשפט הוא הדינין, והוא סילוק סוגי העוול.
וזו היא המטרה הראשונה כמו שביארנו, כלומר: שנקבע - בדעתנו ההשקפות האמיתיות, והוא חידוש העולם. וכבר ידעת כי עיקר ציוונו בשבת אינו אלא לביסוס היסוד הזה, כמו שביארנו במאמר זה . ומטרה נוספת עם ההשקפות האמיתיות, סילוק מעשי העוול מבין בני אדם.
והנה נתבאר לך כי הציווי הראשון לא היה בו דברי עולה וזבח, לפי שאלה הם על דרך המטרה השניה כפי שאמרנו. ועניין זה עצמו אשר אמרו ירמיה, הוא אשר נאמר בתהלים על דרך התוכחת לכל האומה על התעלמותה אז מן המטרה הראשונה, ולא הבדילה בינה לבין המטרה השניה, אמר:
שמעה עמי ואדברה, ישראל ואעידה בך, אלוהים אלוהיך אנוכי.
לא על זבחיך אוכיחך, ועוולותיך לנגדי תמיד
לא אקח מביתך פר, ממכלאותיך עתודים .
וכל מקום שנכפל עניין זה, זו היא להכוונה בו.
הבינהו מאוד ודעהו . [שנ]
הערות:
הערת המתרגם: "תלטף" ניהול מחוכם והנחיה מעודנת לפי יכולת סיבלו של המנוהל. ובר"ש "ערמת ה'".
הערת המתרגם: אפשר: וקירבתן. או: וסמיכותן.
הערת המתרגם: כאן תרגם ר"ש "תחבולה" וראה בע' .
הערת המתרגם: כלומר: כללות כל פרט [שמו] וכל יחיד מיחידי הבריאה.
הערת המתרגם: "אלנכ'אע" והן שני עצמות כעין שני פולין שמביניהן יוצא ונמשך המוח לתוך חוליות השידרה. וכך הוא נקרא בפי חז"ל ראה הלכות שחיטה פ"ו הל' ג, והוא בגמרא חולין דף מה. ור"ש תרגם"חוט השידרה"ואינו נכון, כי חוט השידרה הוא שמתפשט הלאה.
הערת המתרגם: כלומר: ניהל ה' והסדיר.
הערת המתרגם: הוא החלק העליון של הגיד כגון החלק העליון של צומת הגידים, באמצע השוק נקרא "עצ'ל" ובימינו נקרא שריר וכשמזדכך לבנן ונעשים לבנים נקראים יתרים ונכרכים סביב העצם ומקשרים עצמות החי ואבריו עצם אל עצמו.
הערת המתרגם: כשמתחיל להלבין מאדמומית הבשר המעורב בו למעלה, וכך הוא לשון הגמרא בחולין דף עו, ולשון רבנו בהלכות שחיטה פ"ח הל' יג. ור"ש כנראה לא עסק בדיני שחיטה וטרפות ואינו בקי באנטומיה של בעלי החיים, ולפיכך תרגם כל הקטע הזה בערבוביא גמורה.
הערת המתרגם: חיבורו של גאלינוס. וראה לעיל בחלק זה פרק יב הערה .
הערת המתרגם: בר"ש "אשר הערים השם ועשה תחבולה" ואין צורך לכל זה.
הערת המתרגם: וכמו שכתב רבנו בתוספת לדברי אלכסנדר אלאפרודיסי, לעיל ח"א פרק לא. וכיוצא בכך גם בסוף ספרו הרפואי על הקצרת.
הערת המתרגם: אפשר: איננו אפשרי. או: אינו מתקבל. ואפילו הרגלים הקשורים בחושים לא בשלוות אדם מצליח להשתחרר מהן וכל שכן בענייני אמונה.
הערת המתרגם: שמות יט ו.
הערת המתרגם: כלומר: שממלכתיותינו וקדושתינו נעשת על ידי ידיעתנו את ה' ידיעה הכרתית יסודית.
הערת המתרגם: דברים ד לה.
הערת המתרגם: שם ד לט,
הערת המתרגם: שם יא יג.
הערת המתרגם: שמות כג כה.
הערת המתרגם: דברים יג ה.
הערת המתרגם: "נשאנא", ובר"ש "גדלו" וט"ס הוא.
הערת המתרגם: ר"ש הוסיף כאן "לשמש ולירח" ואין צורך כי הדברים פשוטים.
הערת המתרגם: לעיל פרק כט.
הערת המתרגם: הגלוי ונראה לנו, ואין לשלול שיהו עוד סיבות נעלמות מאתנו.
הערת המתרגם: "אנס" רגיעה נפשית [שמז] והרגשת נחת. ובר"ש "נוטה" ואינו נכון.
* . והן הן דברי ויקרא רבה פרשה כב ה: ר' פנחס בשם ר' לוי אמר משל לבן מלך שגס לבו עליו והיה למד לאכל בשר נבלות וטרפות אמר המלך זה יהיה תדיר על שלחני ומעצמו הוא נדור, כך לפי שהיו ישראל להוטים אחר עבודה זרה במצרים, והיו מביעים קורבניהם לשעירים... ואין שעירים אלא שדים... אמר הקב"ה יהו מקריבין לפני בכל עת קורבנותיהן באהל מועד, והן נפרשין מעבודה זרת ע"ש. וכתב רבנו בהלכות תמורה פ"ד הל' יג ורוב דיני התורה אינן אלא עצות מרחוק מגדול העצה לתקן הדעות וליישר כל המעשים, וכן הוא אומר הלא כתבתי לד שלישים במועצות ודעות.
הערת המתרגם: שמות כה ח. ודברי רבנו הן דברי חו"ל ביבמות ו ב: לא מן המקדש אתה מתיירא אלא ממי שהזהיר על המקדש.
הערת המתרגם: שם כ כד.
הערת המתרגם: ויקרא א ב.
הערת המתרגם: שמות כב יט.
הערת המתרגם: שם לד יד.
הערת המתרגם: שם כוח מא.
הערת המתרגם: מעשר ראשון ללוים. ראה הלכות מעשר פ"א הל' א. ועשרים וארבע מתנות כהונה נסקרו בהלכות ביכורים פרק א.
הערת המתרגם: בר"ש "והגיעה התחבולה בזאת הערמה האלוהית".
הערת המתרגם: "אעתקאדנא" ובר"ש "באומתנו" ואינו נכון.
* . שים לב לפירוש רבנו לאבות פ"א מ"ב בפירוש "ועל העבודה".
הערת המתרגם: כגון דם העולה למטה מן החוט ודם החטאת למעלה מן החוט, ואלה שחיטתן בצפון וקדשים קלים בכל מקום בעזרה וכיוצא מדיוקי מעשה העבודה. ובר"ש "מבוארות" ואינו נכון.
הערת המתרגם: שמות יג יז-יח. וראה לעיל בחלק זה פרק כד. ומאמר תחיית המתים מהדורתי קטע ט.
הערת המתרגם: לסבלו ולהתגבר עליו, כי גם המחשבה כוח גופני.
הערת המתרגם: אפשר: שיתחנך.
הערת המתרגם: כלשון הכתוב במדבר יג כח.
הערת המתרגם: "תשג'עת אנפסהם" ובר"ש "עד [שמח] שילמדו גבורה" ולא בן ולא דק.
הערת המתרגם: "ושעת' אלג'סם" אפשר "ונוול הגוף". ובר"ש "ומיעוט הנאות הגוף. מהרחיצה וכיוצא בהם" ואין צורך לכל זה.
הערת המתרגם: במדבר ט כג
הערת המתרגם: בר"ש "החלק הזה מן התורה" ולא דק.
הערת המתרגם: שמות יג כא-כב.
הערת המתרגם: כלומר: ההבטחה בשכר והאיום בעונש. והדברים ברורים. ור"ש הכניס פירוש וכתב "היעודים הטובים אשר יעד על שמירת המצוות והיעודים הרעים אשר יעד על העברות".
הערת המתרגם: השקפתינו וסברתינו.
הערת המתרגם: דברים ה כו.
הערת המתרגם: בהקדמתו לאבות הפרק השמיני. ובהלכות תשובה פרק ה. וראה לעיל בחלק זה פרק כ.
הערת המתרגם: על דרך הכתוב=מלכים א יג לג.
הערת המתרגם: דברים יב כו.
הערת המתרגם: שם יב יג.
הערת המתרגם: שמות כח א.
הערת המתרגם: "הרעהם" ובר"ש [שמט] "השתדלותם והתחזקם"
הערת המתרגם: שמואל א טו כב.
הערת המתרגם: ישעיה א יא.
הערת המתרגם: ירמיה ז-כב-כג.
הערת המתרגם: אפשר: הוסבו.
הערת המתרגם: ירמיה ה יב וכבר לעיל בחלק זה פרק יז ייחס רבנו אימרה זו לתופשי שיטת אפיקורס בישראל.
הערת המתרגם: ראה ירמיה ז ט-י.
הערת המתרגם: שם ז ד.
הערת המתרגם: לקמן פרק מו.
הערת המתרגם: שמות טו כו וכה.
הערת המתרגם: ראה שבת פז ב. סנהדרין נו ב.
הערת המתרגם: ח"ב פרק לא.
הערת המתרגם: תהלים נ ז-ט. והשווה פירושי רס"ג מהדורתי שם.
הערת המתרגם: "תדברה" כלומר: שקול כיוון זה והפעילהו בכל מקום. ובכמה מקומות תרגמתי "וכלכלהו" ובר"ש "והשתכל בו", ותרגום נאה הוא. [שנ]
<h2>פרק [לג]</h2>
ועוד מכלל מטרות התורה השלמה עזיבת התאוות והזילזול בהן, וצימצומן עד כמה שאפשר, ושלא ידרוש מהן אלא ההכרחי. וכבר ידעת כי רוב להיטות ההמון והתפקרותם אינה אלא בזלילה במאכל ובמשתה ובתשמיש, וזה הוא המבטל את שלמות האדם הסופית, והמזיק לו גם בשלמותו הראשונית , המפסיד רוב מצבי אנשי הערים והנהגת הבית.
כי ברדיפה אחר עצם התאווה, כדרך שעושים הסכלים :
יבטלו התשוקות העיוניות,
ויפסד הגוף ויאבד האדם בטרם בוא עתו הטבעי לו ,
ויתרבו הדאגות והיגונות,
ויתרבו הקנאות והשנאות והמחלוקות על נישול מה שביד הזולת,
- גורמי כל זה, מפני שהסכל עושה את ההנאה בלבד תכלית הדרושה לשמה ולעצמה.
ולפיכך ניהל אותנו ה' יתרומם שמו בתתו לנו מצוות המבטלות את התכלית הזו , ומטות את המחשבה מהן בכל אופן , ומנע מכל מוח שמביא ללהיטות ולסתם תאווה .
וזו מטרה גדולה ממטרות התורה הזו, הלא תתבונן מקראות התורה היאך ציוותה בהריגת מי שנראה בעניינו שהוא מפריז בדרישת תאוות האכילה והשתייה, והוא בן סורר ומורה , והוא אומרו: זולל וסובא , וציווה לסקלו ולמהר להכריתו בטרם יחמיר עניינו ויאבד רבים ויקלקל תכונות צדיקים ברוב תאוותנותו .
וכן מכלל מטרות התורה העדינות והגמישות , ושלא יהא האדם בעל עקשנות וגסות, אלא בעל היענות ומשמעת וישוב הדעת וגמישות. כבר ידעת מצוותו יתעלה:
ומלתם את ערלת לבבכם וערפכם לא תקשו עוד
הסכת ושמע ישראל ,
אם תאבו ושמעתם .
ואמר בגמישות לקבלת מה שראוי לקבלו"
ושמענו ועשינו ,
ונאמר בכך על דרך המשל משכני אחריך נרוצה .
וכן ממטרות התורה, הטהרה והקדושה. כוונתי בכך הזנחת התשמיש וההתרחקות ממנו ומיעוטו ככל האפשר כמו שאבאר ,.
כאשר ציווה יתעלה לקדש את האומה לקבלת התורה, ואמר וקידשתם היום ומחר, אמר אל תיגשו אל אשה . הנה ביאר כי הקדושה - הזנחת התשמיש, כמו שביאר גם שעזיבת שתית היין קדושה, באומרו בנזיר קדוש יהיה .
ולשון ספרא והתקדשתם והייתם קדושים זו קדושת [שנא] מצוות.
וכמו שקראה התורה קיום המצוות הללו "קדושה וטהרה", כך קראה את העברה על המצוות הללו ועשיית הרעות "טומאה", כמו שאבאר.
אשר לניקיון הבגדים ורחיצת הגוף וסילוק הלכלוכים, גם זה ממטרות התורה הזו, אבל לאחר טיהור המעשים וטיהור הלב מן ההשקפות המטמאות והמידות המטמאות .
אבל ההסתפקות בניקיון החיצוני, ברחיצה וטהרת הבגדים עם התאוותנות בתענוגות וההפקרות במאכלים ובתשמיש, יש בו תכלית התיעוב. אמר ישעיה בכך המתקדשים והמטהרים אל הגנות אחר אחת בתוך אוכלי בשר החזיר וגו' , אמר שהם מטהרים ומתקדשים במקומות הגלויים וברשות הרבים, אלא שהם מתייחדים בחדרים ובתוך בתיהם במריהם, והם הפקרותם באכילת האיסורים החזיר והשקץ והעכבר.
ושמא רומז באומרו 'אחר אחת בתוך', להתייחדות בביאות האסורות.
מסקנת הדברים, כי חיצוניותם נקיה מפורסמת הנקיות והטהרה, אבל פנימיותם הרי הם עם תאוותיהם ותענוגי גופותיהם. ואין זו מטרת התורה. אלא המטרה הראשונית צמצום התאוות, וניקיון החיצוניות אחר ניקיון הפנימיות.
וכבר העיר שלמה על מי שעושה העיקר רחיצת הגוף וטהרת הבגדים, בעוד המעשים מטונפים והמידות רעות, ואמר, דור טהור בעיניו ומצאתו לא רחץ, דור מה רמו ועפעפיו יינשאו .
וכאשר תתבונן גם במטרות הללו אשר הזכרנו בפרק זה, יתבררו לך טעמי מצוות רבות שהיו טעמיהן בלתי ידועים לפני ידיעת מטרות הללו, כמו שאבאר לקמן.
הערות:
הערת המתרגם: ראה לעיל בחלק זה פרק ח. ופרק יב.
הערת המתרגם: בר"ש "ושלותם" וט"ס הוא. ושמא צ"ל "ושילוחם".
הערת המתרגם: וראה גם לעיל בחלק זה פרק כז.
הערת המתרגם: "אלג'אהליה" - מונח המבטא בערבית יותר מסתם סיכלות, אלא סיכלות פראית של מחוסר כל נימוס או תבונה.
הערת המתרגם: "לו" לאותו הגוף לפי מכנהו ובריאות הוריו וכדומה. ובר"ש הושמטה. וראה גם הלכות דעות פ"ד ובסיכום שם הל' כ.
הערת המתרגם: "אנתזאע" לקיחה על ידי מרמות ותחבולות רשע. ולכן העדפתי לתרגם"נישול" ובר"ש "לקחת".
הערת המתרגם: הכוונה להגבלות הזלילה על ידי איסורי מאכלות מסוימים, והגבלת התשמיש על ידי אסור הזנות. ואף באשה המיוחדת לו ע"י חופה וקדושין מוגבל ההתר לזמנים ידועים. וראה גם הקדמת רבנו לאבות הפרק הרביעי.
הערת המתרגם: כלומר: ואם אינן מבטלות התכלית הזו שהיא השקיעה בגרגרנות לכל מיניה, הרי בכל אופן מטות הן ממנה. ור"ש כנראה מתוך אי הבנה תרגם"בכל צד".
הערת המתרגם: אפשר "לתאוותנות ולעצם ההנאה".
הערת המתרגם: דברים כא יח.
הערת המתרגם: שם כא כ.
הערת המתרגם: אפשר: בטרם יעצמו דרישותיו. ובר"ש "קודם שיגדל עניינו".
הערת המתרגם: ראה סנהדרין פ"ח מ"ה ובגמרא שם דף עב א. ורבנו הוסיף כאן טעם החשש לשחיתות המידות של בני נוער אחרים. כי השחיתות וההפקרות מחלות מתדבקות, כידוע, לא רק בבני התשחורת, אלא אף ואפשר יותר במהודרים. וראה גם לקמן פרק מא.
הערת המתרגם: הכוונה עדינות נפשית וגמישות מידות, שיהא עשוי להכנע לאמת לאמיתה ללא עקשות חומרנית. ואף לאמת שלו הוא שהגיע אליה מתוך הסתכלות מעמיקה. ובר"ש "מכלל התורה תרבות ושיהיה האדם נשמע לחבריו" ולא דק, כי אין המדובר. לחבריו אלא לאמת. ואף בכל יתר המשפט לא דק בתרגומו.
הערת המתרגם: דברים י טז.
הערת המתרגם: שם כז ט.
הערת המתרגם: ישעיה א יט.
הערת המתרגם: דברים ה כד.
הערת המתרגם: שיר השירים א ד. וראה גם רבה שם.
הערת המתרגם: לקמן פרק מט.
הערת המתרגם: שמות יט י.
הערת המתרגם: בר"ש הראשונה "אמר" והשניה "ואמר" ואינו נכון. כי השניה פירוש לקדוש האמור תחילה.
הערת המתרגם: שמות יט טו.
הערת המתרגם: במדבר ו ה.
הערת המתרגם: ויקרא יא מד. [שנא] וראה לקמן פרק מז וראה גם ספר המצוות כלל רביעי. והלכות מאכלות אסורות פרק יז הל' לב. והלכות טומאת אוכלין פט"ז הל' יב.
הערת המתרגם: בר"ש הוסיף "הזיעה".
הערת המתרגם: ראה גם הלכות מקוות פרק יא הל' יב. ואפשר: ההשקפות הטמאות והמידות המטמאות.
הערת המתרגם: ישעיה סו יז.
הערת המתרגם: משלי ל יב-יג.
<h2>פרק [לד]</h2>
ממה שאתה צריך לדעת עוד, כי אין התורה מביטה על הבודד , ולא יהיה הציווי כפי הדבר המועט, אלא כל מה שרצוי להשיגו, השקפה או מידה או מעשה מועיל, אין מביטים בו אלא לדברים שהם הרוב.
ואין שמים לב לדבר מועט האירוע, ולא לנזק שיהיה ליחיד מבני אדם בגלל אותה הגזרה וההנהגה התורתית. כי התורה היא דבר אלוהי, ויש לך ללמוד מן הדברים הטבעיים אשר אותם התועליות הכלליות המצויות בהן, יש בכללן ומתחייב מהן נזקים אישיים. כמו שנתבאר בדברנו ודברי זולתנו.
ועל פי הבחנה זו, כך אל תתפלא שאין מטרות התורה מתקיימים בכל אחד ואחד, אלא מתחייב בהחלט שימצאו [שנב] אנשים שאיו אותו הניהול התורתי מביא להם שלמות, כי הצורות הטבעיות המיניות לא יושג כל מה שמתחייב מהן בכל אחד ואחד, כי הכל מאלוה אחד ופועל אחד, נתנו מרועה אחד , והפך זה נמנע, וכבר ביארנו כי לנמנע טבע קבוע לא ישתנה לעולם.
ועוד על פי הבחנה זו לא יתכן שיהו המצוות נרשמות כפי שינויי מצבי בני אדם והזמנים, כמו הרכבת התרופה, שמיוחדת הרכבה לכל אדם כפי מזגו באותה העת , אלא ראוי שתהא ההנהגה התורתית מוחלטת כללית לכל, ואף על פי שיהא זה חיובי ביחס לאנשים, וביחס לאחרים אינו חיובי , כי אלו היו לפי היחידים, יהיה הפסד לכל, ונתת דבריך לשיעורין .
ומפני זה אין ראוי שיוגבלו הדברים המכוונים מטרה ראשונה שבתורה, לא בזמן ולא במקום, אלא יהיו הדינים החלטיים באופן כללי, כמו שאמר יתעלה 'הקהל חוקה אחת לכם' , אלא מכוון בהם התועליות הכלליות שהן על הרוב כמו שביארנו.
ואחר שהקדמתי הקדמות הללו, אחל לבאר את אשר נתכוונתי לבאר.
הערות:
הערת המתרגם: כלומר: שהתורה הביטה לתועלת הכללית הצומחת מן המצוות, אע"פ שיש בודדים שידמה להם בשרירות לבם שהיא פוגעת בהם. לדוגמה, התורה אסרה גרושה לשבט משרתי ה' בשל מעמדו הרם של משרת ה'. כי בדרך כלל אדם מגרש את אשתו כי מצא בה ערוות דבר, כהגדרת הכתוב, ואם זה מוציא רשעה מביתו, ולמחרת מוצא הוא את זה שהכניס אותה "המוסרית" לביתו עומד ומשרת לפני המזבח, איזה רגש יהיה בלבו למקדש ולעצם עבודת ה' בכלל. אע"פ שאפשר שימצא כהן אשר החיים המיניים שלו אינו מוסתרים בין ירכותיו, שלא ניבטים במצחו, ויראה עצמו נפגע מן החוק. כדרך חוקי הטבע, הגשמים יורדים לתועלת הכלל אע"פ שנפגעים הולכי דרכים ודיירי הבקתות שבשרון. ובר"ש "לדבר הזר" ולא דק.
הערת המתרגם: בר"ש "התורה" והוא אפשרי, אם כי בדרך כלל משתמש רבנו למושג "תורה" במונח "שריעה" ולא "תשריע", והעניין ברור ופשוט.
הערת המתרגם: לעיל בחלק זה פי"ב, שההפסד האישי הפרטי הייחודי הוא צורך הקיום המיני הכללי. אף שאותו הפרט כאלו ניזוק הרי מבחינה כללית, וירא [שנב] אלוהים את כל אשר עשה והנה טוב מאוד.
הערת המתרגם: כלומר: שלמות הצורה האנושית האדמית אשר הוגדרה כבר בח"א פ"א אינה ניתנת להיות נישגת בכל המין, כי המושג "מין" אינו מצוי אלא במחשבה, אבל אינו קיים מחוץ למחשבה, ויש רק פרטים, אחדים, ואלה הם משיגי השלמות כל אחד כפרט.
הערת המתרגם: קהלת יב יא.
הערת המתרגם: לעיל בחלק זה פרק טו.
הערת המתרגם: כאן ניבטת רמתו המדעית של רבנו ברפואה, שלא רק שאין לתת לשני בני אדם הסובלים ממחלה דומה רישום אחיד, אלא אפילו לאותו אדם אי אפשר לתת לו אותו רשימון כל פעם שמתעורר אצלו התקף אותה המחלה. אלא יש לראות את החולה יום יום באשר הוא שם.
הערת המתרגם: כפי שהדגמתי לעיל הערה
הערת המתרגם: ראה שבת לה ב. חולין ט א.
הערת המתרגם: במדבר טו טו.
חלק שלישי
<h2>פרק [לה]</h2>
כבר חילקתי את כל המצוות כפי המטרה הזו לארבע עשרה קבוצות.
הקבוצה הראשונה
כוללת את המצוות שהם השקפות יסודיות, והם אשר מנינום בהלכות יסודי התורה.
ומן הקבוצה הזו גם השבועה * והתשובה והתעניות כמו שאבאר. ואין לומר במתן ההשקפות האמתיות והמועילות בדעות התורתיות מה תועלתן, כמו שביארנו.
הקבוצה השניה
כוללת את המצוות התלויות באיסור עבודה זרה, והם אשר מנינום בהלכות עבודה זרה.
ודע שכלאי בגדים וערלה וכלאי הכרם גם הם מן הקבוצה הזו כמו שיתבאר. וגם הקבוצה הזו טעמה ידוע, לפי שהם כולם לקביעת ההשקפות האמיתיות והשרשתן בהמון במשך השנים
הקבוצה השלישית
כוללת את המצוות התלויות בהכשרת המידות, והם אשר מנינום בהלכות דעות.
וידוע כי במידות הטובות יהיו תקינים יחסי בני אדם וקיבוציהם, אשר זה הכרחי לסדירות מצבי בני אדם.
הקבוצה הרביעית
כוללת את המצוות התלויות בצדקות ובהלואות ובגמילות [שנג] חסדים , וכל הנמשך עם זה, כגון הערכים והחרמים ודיני המלווה, והעבדים וכל המצוות אשר מנינום בספר זרעים, חוץ מן הכלאים והערלה .
וטעם כל אלו ברור, כי תועלתם חוזרת לכל לחלופין , כי העשיר היום הוא או זרעו עני למחר, והעני היום הוא או זרעו עשיר למחר .
הקבוצה החמישית
כוללת את המצוות התלויות במניעת העושק והעוול, והם שכולל אותם ספר נזיקין מחיבורנו.
ותועלת קבוצה זו ידועות.
הקבוצה הששית
כוללת את המצוות התלויות בעונשין , כגון דין גנב וגזלן, ודין עדים זוממין, ורוב מה שמנינו בספר שופטים.
ותועלת אלה פשוטה וברורה, לפי שאם לא יענש המזיק לא יסתלקו הנזקים כלל, ולא ירתע כל מי שזומם להרע. ולא כקלות דעת מי שדימה כי זניחת העונשין רחמים על בני אדם, אלא היא עצם האכזריות עליהם והפסד סדר המדינה, אלא הרחמים מה שציווה בו יתעלה: שופטים ושוטרים תתן לך בכל שעריך .
הקבוצה השביעית
כוללת דיני ממונות התלויות בעסקי בני אדם זה עם זה, כגון העסקות והשכירות והפיקדונות והממכר והמקח וכיוצא בכך, והירושות מן הסוג הזה, והם המצוות אשר מנינום בספר קנין ומשפטים.
ותועלת קבוצה זו ידועה וברורה, כי ההשתתפויות הממוניות הללו הכרחיות לבני אדם בכל מדינה, והכרחי ליתן חוקי צדק בהתעסקויות הללו, ולהגדירן הגדרות מועילות.
הקבוצה השמינית
כוללת מצוות הימים האסורים כלומר: שבתות וימים טובים .
וכבר ביאר הכתוב טעם כל יום מהן והזכיר סיבתו, ושהוא להשגת השקפה או למנוחת גוף, או לכללות שני הדברים יחד כמר שנבאר לקמן .
הקבוצה התשיעית
כוללת שאר העבודות הכלליות המעשיות, כגון התפילה וקריאת שמע ויתר מה שמנינו בספר אהבה, פרט למילה .
ותועלת הקבוצה הזו ברורה, לפי שהם כולם מעשים המחזקים ההשקפות באהבת ה' ובמה שצריך להיות בדעה עליו וליחס לו ,
הקבוצה העשירית
כוללת את המצוות התלויות במקדש וכליו ועובדיו, והם המצוות אשר מנינום במקצת ספר עבודה.
וכבר הזכרנו לעיל תועלת הקבוצה הזו.
הקבוצה האחת עשרה
כוללת את המצוות התלויות בקורבנות, והם רוב המצוות אשר מנינום בספר עבודה וספר קורבנות.
וכבר הזכרנו לעיל תועלת הציווי בקורבנות באופן כללי, והכרחיות הדבר באותו הזמן .
הקבוצה השתים עשרה
כוללת את המצוות התלויות בטומאות ובטהרות, והם כולם המטרה בהם באופן כללי ההרחקה מלהכנס למקדש, כדי שיהא לו בנפש רוממות ויראה ואימה כמו שאבאר . [שנד]
הקבוצה השלש עשרה
כוללת את המצוות התלויות באיסור המאכלות וכל התלוי בהן, והם המצוות אשר מנינום בהלכות מאכלות אסורות והלכות שחיטה* .
ונדרים ונזירות מן הקבוצה הזו. והכוונה בכל אלה הפסקת התאוותנות וההפקרות בדרישת היותר ערב ועשיית תאוות האכילה והשתיה תכליות כמו שביארנו בהקדמת אבות בפירוש המשנה .
והקבוצה הארבע עשרה
כוללת את המצוות התלויות באיסור מקצת הביאות, והם אשר מנינום בספר נשים והלכות איסורי ביאה וכלאי בהמה מן הקבוצה הזו.
וגם באלה הכוונה מיעוט התשמיש וריסון גאות תאוות המשגל ככל האפשר, ושלא לעשות את הדבר תכלית כמעשה הסכלים כמו שביארנו בפירוש מסכת אבות , וגם המילה מן הקבוצה הזו.
וכבר ידוע שכל המצוות נחלקות לשני חלקים:
עברות שבין אדם לחברו,
ועברות שבין אדם למקום .
אותם שהם בין אדם לחברו מן הקבוצות הללו אשר חלקנום ומנינום, הם הקבוצות החמישית והששית והשביעית ומקצת הקבוצה השלישית.
ושאר הקבוצות הן בין אדם למקום.
והוא, שכל מצווה, בין שהייתה ציווי או אזהרה, אשר המטרה בה הקניית מידה מסוימת, או השקפה, או תיקון מעשים מיוחדים לאדם עצמו להביאו לשלמות, הרי הם קוראים אותה שבין אדם למקום , ואף על פי שהיא באמת מובילה לדברים שבין אדם לחברו, אבל אחרי מיצוע דברים רבים ובהבחנות כלליות, ואינה נוגעת בנזקי הזולת באופן ישיר , והבן זה.
ואחרי שהודעתי טעמי הקבוצות הללו אשוב להתחקות במצוות כל קבוצה מהן ממה שאפשר לחשוב שאין בה תועלת או שהיא גזרה בלתי מושכלת כלל, ואבאר טעמה ונקודת התועלת שבה, פרט לאותם האחדים אשר לא השגתי המטרה בהן עד כה .
הערות:
הערת המתרגם: ר"ש התחיל "ראיתי לחלק" ואין זה לפי המקור.
הערת המתרגם: מעניין הוא מספד ה"יד" החביב על רבנו, כי גם את ספרו היד החזקה חלק לארבעה עשר ספרים בחלוקה שונה מזו. ואת הקדמתו לספר המצוות חלק לארבעה עשר כללים.
* . בכ"י ב, מ, ליתה "השבועה" ונראה שחסרה בטעות הלבלר, שכן איתה לקמן בפרק לו.
הערת המתרגם: בספר מדע.
הערת המתרגם: בספר זמנים.
הערת המתרגם: "פי אעתקאד אלשריעה" כלומר: בקביעת הדעות שרצתה התורה להשריש בנו ולהחדיר לתודעתנו. ובהתאם להגדרת רבנו לעיל ח"א פרק נ מהו "אעתקאד" נמנעתי מלתרגם"אמונה". ובר"ש "כאמונת התורה".
הערת המתרגם: בספר זרעים.
הערת המתרגם: בהלכות מעשר שני מספר זרעים ובהלכות מאכלות אסורות מספר קדושה. וראה גם לעיל פרק כו.
הערת המתרגם: אפשר גם"לחיזוק" ובר"ש "לאמת"
הערת המתרגם: בר"ש "לנצח בהמון ".
הערת המתרגם: בר"ש הושמטה. [שנג]
הערת המתרגם: "תוסעה" להטיב ולהרחיב זה לזה בכל השטחים. ותרגמתי "גמילות חסדים" שהיא לדעתי כוללת את כולן. ובר"ש "ובמתנות" ויש בתרגום זה צמצום המונח.
הערת המתרגם: בספר הפלאה.
הערת המתרגם: שנכללו בקבוצה השניה.
הערת המתרגם: ראה גם פירוש רבנו למסכת פאה פ"א מ"א, ראה שם מהדורתי.
הערת המתרגם: ראה שבת קנא ב. גלגל הוא שחוזר בעולם.
הערת המתרגם: "אלקצאצאת" ובר"ש הראשונה "בדיני ממונות" והשניה "התשלומין " ואינו נכון.
הערת המתרגם: ובר"ש "החוטא והחומס" ולא דק.
הערת המתרגם: דברים טז יח.
הערת המתרגם: "מעאמלאת" כולל כל סוגי ומיני העסקות וההתעסקויות. ובר"ש "כהלוואה" ולא דק, כי ההלוואה מבחינת המצווה כבר קדמה בקבוצה הרביעית, ומבחינה עסקית ממונית הרי היא בכלל "עסקות".
הערת המתרגם: כאן כבר תרגם ר"ש "מעאמלאת" עסקים.
הערת המתרגם: "אלמחט'ורה" האיסורים בעשיית מלאכה. ובר"ש "הידועים" ואיני יודע מה נדמה לו.
הערת המתרגם: ר"ש הוסיף כאן משלו "והם אשר ספרנום בספר זמנים".
הערת המתרגם: פרק מג.
הערת המתרגם: שנכללה בקבוצה הארבע עשרה.
הערת המתרגם: שהוא מטיב ליודעיו ויודעי מצוותיו ומקיימיהן, ומעניש לעובריהן.
הערת המתרגם: שהוא עונה לכל קוראיו אשר יקראוהו באמת.
הערת המתרגם: "פי בעץ'" כי רוב ספר עבודה בקבוצה דלקמן בסמוך. ובר"ש הושמט.
הערת המתרגם: בחלק זה פרק לב.
הערת המתרגם: בזמן [שנד] מתן תורה.
הערת המתרגם: לקמן פרק מז.
* . בכ"י ב, מ, ל"ג "והלכות שחיטה" וחיסרון הנכר הוא, שכן איתה לקמן בפרק מח.
הערת המתרגם: סוף הפרק הרביעי, ראה שם מהדורתי, וראה גם לעיל בחלק זה פרק ח ופרק יב הסוג השלישי.
הערת המתרגם: "אלגאהליה" וראה לעיל פרק לג הערה .
הערת המתרגם: בר"ש "מצוות" ואינו נכון.
הערת המתרגם: ראה כיפורים פ"ח מ"ז. וראה גם הלכות תשובה פ"ב הל' ט.
הערת המתרגם: לא שהם בין אדם למקום ממש, ולא שיש למקום תועלת בכך, וראה לעיל פרק יג הערה *
הערת המתרגם: כי הזלזול במצוות שבין אדם למקום גורמת לשחיתות מחשבתית והרגשת לית דין ולית דיין, והרגשה זו נזרעת גם בסביבתו של הגרעין הראשי ונובטת שמיר ושית שמהם ניזקת כל החברה.
הערת המתרגם: ר"ש הוסיף כאן "מצווה מצווה".
הערת המתרגם: בר"ש "שהיה דין " ולא דק.
הערת המתרגם: ולקמן בסוף פרק מט כתב רבנו כי מה שנעלם ממנו טעמן הוא מפני שאין אנו יודעים פרטי הליכות ומנהגות הדורות ההם, ואילו ידענום היינו יודעים את התועלת העצומה שיש בכל פרט מפרטי המצוות ופעולתן לטיהור נפש האדם דעותיו מידותיו והליכותיה ע"ש, וסיים כי באופן כללי אפשר לאדם הנבון להבין טעמיהן, מרוח הדברים שכתב הוא כאן.
<h2>פרק [לו]</h2>
המצוות אשר כללתן הקבוצה הראשונה: [השקפות]
והם ההשקפות אשר מנינום בהלכות יסודי התורה, כולם טעמם ברור. התבונן בהם אחת אחת תמצא אימות אותה ההשקפה ושהוא דבר שהוכח.
וכן כל מה שבא מן הזירוז וההדגשה על הלמידה והלימוד תועלתו ברורה, כי אם לא תושג ידיעה, לא יהא מעשה טוב ולא השקפה נכונה .
וכן כבוד נושאי התורה [שנה] תועלתו ברורה, כי אם לא יהיה להם הידור בנפשות לא יהו דבריהם נשמעים במה שהם מנחים אליו מן ההשקפות והמעשים.
ובכלל מצווה זו גם קניית מידת הבושה, כלומר: אמרו "מפני שיבה תקום".
ומן הקבוצה הזו גם הציווי אשר נצטווינו להישבע בשמו , והוזהרנו על שבועת שקר ועל שבועות שוא , כל זה טעמו ברור שהוא רוממות לו יתעלה, והנה כל המעשים הללו מביאים סבירת רוממותו.
וכן הציווי אשר נצטווינו לשווע אליו יתעלה בעת כל צרה, כוונתי אמרו והרעותם בחצוצרות, הוא מן הקבוצה הזו, לפי שהיא פעולה שבה מתבססת ההשקפה האמתית, והיא שהוא יתעלה משיג מצבינו ובידו להטיבם אם נהיה נשמעים, ולהפסידם אם מרינו, ולא נהיה בדעה שזה מקרה ודבר שאירע. וזה הוא עניין אמרו ואם תלכו עמי קרי , כלומר: כאשר אני מביא עליכם את הייסורין הללו עונש לכם, אם תתיחסו לאותם הייסורין יחס של מקרה, אוסיף לכם מאותו המקרה לפי דמיונכם יותר חמור ויותר קשה. והוא אומרו: והלכתם עמי בקרי, והלכתי עמכם בחמת קרי . כי היותם בדעה שזה מקרה, גורם התמדתם על השקפותיהם הנפסדות ומעשיהם הרעים ולא יחזרו בהם, כמו שאמר: הכיתה אותם ולא חלו . ולפיכך נצטווינו להתפלל אליו יתעלה ולהכנע לפניו ולשווע אליו בכל צרה.
ופשוט הוא כי גם התשובה מן הקבוצה הזו, כלומר: מן ההשקפות אשר לא תהא סדירה מציאות אישי התורתיים כי אם בסבירתה, לפי שאי אפשר לאדם, שלא יחטא ויטעה, אם שטעותו בהחשיבו השקפה או מידה שאינן חשובים באמת, או בהתגברות תאווה או כעס . ואם יהיה האדם בדעה שאין מרפא לשבר זה לעולם, יתמיד בתעייתו, ושמא גם יוסיף במריו אם לא תהיה לו עצה . אבל עם הסברא בתשובה יחזור למוטב, וישוב למצב מתוקן ביותר, וליותר שלם ממה שהיה קודם שיחטא.
ולפיכך רבו המעשים המחזקים את ההשקפה הנכונה הזו המועילה מאוד, כלומר: הוידויין, והקורבנות על השגגות , וכן גם על זדון מקצת העברות , והתעניות. והציווי הכללי לשוב מכל חטא היא ההתנתקות ממנו .
וזו תכלית ההשקפה הזו, והנה נתבארו תועליות כל אלה. [שנו]
הערות:
הערת המתרגם: תמצא שהם מאמתים קובעים מחזקים ומשרישים אמתת מציאות ה'. וראה לעיל פרק לה הערה .
הערת המתרגם: ללמוד וללמד. ובספר המצוות עשין יא הקדים ללמד לפני ללמוד, וכך גם בהלכות תלמוד תורה פ"א הל' ב.
הערת המתרגם: שהתלמוד מביא לידי מעשה. קידושין מ, ב. וכן כתב בהלכות תלמוד תורה פ"נ הל' ג. [שנה]
הערת המתרגם: ויקרא יט לב.
הערת המתרגם: וכך גם בספר המצוות עשין ז מנאה מצווה. ודלא כראב"ד ורמב"ן, וראה שם מהדורתי הערה . וכן בהלכות שבועות פי"א הל' יא.
הערת המתרגם: כגון הכופר בפיקדון או כל ממון שיש לחברו אצלו ונשבע לשקר.
הערת המתרגם: כגון הנשבע על הידוע שהוא דבר אחר כגון הנשבע על העץ שהוא אבן, או הנשבע על הידוע שהוא הוא כגון הנשבע על האבן שהוא אבן. ומבחינה מילולית יתכן שהיה אפשר תרגם"שבועת ביטוי".
הערת המתרגם: במדבר י, ט. וכן פסק בהלכות תענית פ"א הל' א. אך בספר המצוות עשין נט כתב שעיקר המצווה בפסוק זה להריע על הקורבנות. ע"ש מהדורתי בע'
הערת המתרגם: ויקרא כו כא.
הערת המתרגם: שם כו כז-כח. וכן כתב בהלכות תענית פ"א הל' ג. וראה גם סוף מאמר תחיית המתים, מהדורתי קטע י.
הערת המתרגם: ירמיה ה ג. וראה גם הלכות אבילות פרק יג הל' יב.
הערת המתרגם: כלומר: כל אחד מאנשי התורה, או במילים אחרות כל יהודי, לא יהיו חייו הדתיים התורתיים סדירים ללא הדעה שיש בידו האפשרות לשוב מחטאיו ומן השמים נמחל לו, וכדלקמן.
הערת המתרגם: אלה הם שני סוגי החטא האפשריים או במעשה או במחשבה, ואשר במחשבה נחלקים שוב לשנים או בענייני השקפה או מידות. וראה גם בהלכות תשובה פ"ז הל' ג.
הערת המתרגם: ראה חגיגה טו א כבר שמעתי מאחורי הפרגוד וכו'.
הערת המתרגם: ואין זה סותר את האמור לעיל פרק לב.
הערת המתרגם: כל קורבן אשם. וראה כריתות פ"ב מ"ב.
הערת המתרגם: החרטה עליו וההחלטה שלא יחזור עליו. וראה הלכות תשובה פ"ב הל' ב. שם כתב: ומה היא התשובה הוא שיעזוב החוטא חטאו, ויסירו ממחשבתו, ויגמור בלבו שלא יעשהו עוד, שנאמר יעזוב רשע דרכו וגו'. וכן יתנחם על שעבר, שנאמר כי אחרי שובי ניחמתי, ויעיד עליו יודע תעלומות שלא ישוב לזה החטא לעולם, שנאמר ולא נאמר עוד אלהינו למעשה ידינו וגו'. ןצריך לתוודות בשפתיו ולומר עניינות אלו שגמר בלבו. [שנו]
<h2>פרק [לז]</h2>
המצוות אשר כללתן הקבוצה השניה: [עבודה זרה]
הם כל המצוות אשר מנינום בהלכות עבודה זרה. ופשוט הוא שהם כולם להציל מטעויות עבודה זרה ומהשקפות אחרות בלתי נכונות שנשתרבבו עם עבודה זרה, כגון מעונן ומנחש ומכשף וחובר חבר וזולתם מסוגם.
ואם תקרא כל הספרים אשר הזכרתי לך, יתברר לך כי הכישוף שאתה שומע, הם פעולות שהיו עושים אותם הצאבה והכשדים והאשפים , ולרוב היה אצל המצריים והכנעניים , היו מדמים לאחרים בהם, או נדמה להם , שהם פועלים פעולות מופלאות ונפלאות במציאותן אם לאדם אחד ואם לאנשי עיר.
ואותם הפעולות שעושים המכשפים אין ההגיון מחייבם, ולא יאמין השכל שהם גורמים מאומה כלל, כגון שמתכוונים ללקוט צמח בזמן מסוים, או לקחת מדבר פלוני מספר כך ומן השני מספר כך, וזה עניין רחב מאוד, הנני סוקרו לך בשלשה מינים.
האחד ממה שתלוי באחד הנמצאים בין שזה צמה או חי או מתכת .
והשני ממה שתלוי בהגבלת זמן שייעשו בו אותן המעשים.
והשלישי מעשה אנוש שעושים, כגון הריקוד, או הטיפוח בידים, או לצעוק, או לצחוק, או לקפוץ על רגל אחת , או לשכב על הארץ , או לשרוף דבר, או לקטר בקטורת מסוימות או לומר דברים מובנים או בלתי מובנים , כל אלה מיני מעשי הכשפים.
ויש שם מעשי כשפים שלא ישלמו כי אם בכל המעשים הללו כולן, כגון שאומרים, לוקחים כך וכך עלים מצמח פלוני, ותהיה לקיחתן כשהירח במזל פלוני, והוא ביתד מזרח או בזולתו מן היתדות, ולוקחים מקרני בעל חי פלוני או מצואתו או משערו או מדמו שיעור כך, כשהשמש באמצע השמים דרך משל, או במקום מוגדר, ולוקחים ממתכת פלונית או כמה מתכות ומתיכין אותן בצומח כך, והכוכבים במצב כך, ואחר כך תדבר ותאמר כך, כשאתה מקטר באותם העלים וכיוצא בהן לאותה הצורה המותכת, ויארע כך.
ויש שם מעשי כשפים שמדמים שהם נעשים באחד מן המינים הללו.
ורוב מעשי הכשפים הללו מתנים בהן שתהיינה העושות נשים דווקא, כפי שתמצא שאמרו בהוצאת המים כי עשר נשים בתולות לובשות תכשיטים ובגדים אדומים ורוקדות ומדדות לפנים וחוזרות לאחור ורומזות לשמש, ויתר אותם המעשים הארוכים, עד אשר יצאו המים לפי דמיונם.
וכמו שהזכירו כי ארבע נשים מתפרקדות על גביהן ומגביהות רגליהן כשהן מפושקות ואומרות כך ועושות כך כשהן בתנוחה מכוערת זו, ובכך יסתלק הברד היורד על אותו המקום.
והרבה מן השיגעונות וההזיות הללו, לא תמצאם כלל מתנים שיעשום כי אם הנשים.
והכרחי בכל מעשי הכשפים להזדקק לענייני הכוכבים, כלומר: שהם מדמים כי צמח זה הוא מחלק כוכב פלוני, וכך כל חי וכל מתכת [שנז] מייחסים אותו לכוכב. וכן מדמים כי אותן הפעולות שעושים המכשפים הם מיני עבודות לאותו הכוכב, ורצוי לו אותו המעשה או אותם הדברים או הקטורת, ולפיכך עושה לנו את חפצנו. ף
ואחר הקדמה זו שתתברר לך מקריאתך ספריהם המצויים עתה בידינו אשר כבר הודעתיך אותם , שמע דברי.
כיון שהייתה מטרת כל התורה וצירה אשר עליו היא סובבת הוא סילוק עבודה זרה ומחיית עקבותיה, ושלא לדמות בכוכב מן הכוכבים שהוא מזיק או מועיל במאומה מן המצבים הללו הנמצאים לאישי בני אדם , לפי שהשקפה זו היא הגורמת לעבדם , נתחייב בהכרח להרוג כל מכשף, כי המכשף הוא עובד עבודה זרה בלי ספק * , אלא בדרכים מיוחדים מוזרים שלא כדרך עבודת ההמון לאותם האלוהות.
ולפי שכל אותן הפעולות מתנים בהם בדרך כלל שיעשום הנשים, אמר מכשפה לא תחיה . וכן מחמת חמלת בני אדם באופן טבעי על הריגת הנשים, ולפיכך ביאר גם בעבודה זרה דווקא איש או אשה , וחזר ואמר את האיש או את האשה , מה שלא נאמר כיוצא בזה בחילול שבת ולא בזולתה. וטעם הדבר ריבוי החמלה עליהן בטבע.
ולפי שהיו המכשפים מדמים בכשפיהם שיש להם השפעה, ושהם באותן הפעולות מגרשים חיות מזיקות מן הערים, כגון האריות והנחשים ודומיהן, ומדמים גם שהם בכשפיהם מסלקים מיני הנזקים מן הצמחים, כפי שתמצא להם פעולות מדמים שהם מונעים ירידת הברד , ופעולות ממיתים התולעים מן הכרמים כדי שלא ישמידום, וכבר האריכו בהריגת תולעי הכרמים, כלומר: הצאבה באותם דרכי האמורי האמורים בספר עבודת האדמה הנבטית, וכן מדמים שיש להם פעולות המונעות נבילת עלי הצמחים והפירות.
לפיכך בגלל דברים הללו שהיו מפורסמים אז, כלל בדברי הברית כי בעבודת עבודה זרה, ואותן מעשי הכשפים אשר אתם מדמים שהם מרחיקים מכם את הנזקים הללו, בהם יחולו אותם הפגעים בכם:
אמר והשלחתי בכם את חית השדה ושכלה אתכם ,
ואמר ושן בהמות אשלח בם עם חמת זוחלי עפר ,
ואמר פרי אדמתך יירש הצלצל ,
ואמר כרמים תטע ועבדת ויין לא תשתה ולא תאגור כי תאכלנו התולעת ,
ואמר זיתים יהיו לך בכל גבולך ושמן לא תסוך כי ישל זיתך .
כללו של דבר כל מה שחשבו בו עובדי עבודה זרה להשריש עבודתה בדמותם לבני אדם סילוק נזקים מיוחדים, והבאת תועליות מיוחדות, כלל בדברי הברית, כי בעבודתם ימנעו אותן התועליות ויחולו אותם הנזקים.
הנה נתבאר לך אתה המעיין מדוע כיוון הכתוב לאותן פרטי הקללות והברכות הכלולות בדברי הברית וייחדם מכל זולתם. ולכן דע גם ערך התועלת הגדולה הזו.
ולהרחיק מכל מעשי הכשפים הזהיר מלעשות דבר ממנהגיהם, ואפילו ממה שתלוי במעשי הפלחה והרעיה ודומיהן, כלומר: כל מה שאומרים שהוא מועיל, ממה שאין העיון הטבעי מחייבו, אלא נוהג לפי דמיונם בדרך הסגולה , והוא אומרו: ולא תלכו בחוקות [שנח] הגויי , והם שקוראים אותם ז"ל דרכי האמורי , מפני שהם ענפי מעשי המכשפים, לפי שהם דברים שאין הגיון טבעי מחייבם, והם מושכים לעשיית הכשפים אשר הם נשענים לדברים כוכביים בהכרח, ויתגלגל הדבר לרוממות הכוכבים ועבודתם , ואמרו בפירוש, כל שיש בו משום רפואה אין בו משום דרכי האמורי , כוונתם שכל מה שמחייב אותו העיון הטבעי הוא המותר, וזולת זה אסור.
ולפיכך כאשר נאמר אילן שהוא משיר פירותיו טוענו באבנים וסוקרו בסיקרא, הקשו על מעשה זה ואמרו, בשלמא טוענו באבנים, כי היכי דלכחוש חיליה, אלא סוקרו בסיקרא וגו', הנה נתבאר כי סקירתו בסיקרא וכל הדומה לכך ממה שאין הגיון מחייבו אסור לעשותו משום דרכי האמורי.
וכך אמרו בשליא של מוקדשין תקבר, אמרו אין תולין אותה באילן ואין קוברין אותה בפרשת דרכים מפני דרכי האמורי , ועל זה תדון .
ואל יקשה עליך אותן שהתירום כגון מסמר הצלוב ושן השועל , כי אלה באותן הזמנים חשבו בהן שהוכיחם הניסיון, ולכן נעשו משום רפואה, והרי הן כמו תליית ה"פאוניא" על הנכפה, ונתינת צואת כלב לנפיחות הגרון , והעישון בחומץ וב"מרקשיתא" לנפיחויות המיתרים הקשים , שכל דבר שנתאמת ניסיונו כגון אלו, ואף על פי שאין ההגיון מחייבו מותר לעשותו, והרי הוא משום רפואה , והרי הוא ככל המרפים את המעיים.
והבן אתה המעיין את המופלאות הללו שבדברי והישמר בהן, כי לווית חן הם לראשך וענקים לגרגרתיך .
וכבר ביארנו בחיבורנו הגדול כי גילוח פאת ראש ופאת זקן נאסר בגלל היותו עדי כומרי עבודה זרה. והוא הטעם גם באיסור השעטנז, לפי שגם כך היה עדי הכומרין, מאחדים בין הצומח והחי במלבוש, ותהיה טבעת מאחת המתכות בידו. תמצא את זה מפורש בספריהם
*. והוא גם הטעם באומרו לא יהיה כלי גבר על אשה ולא ילבש גבר שמלת אשה , תמצאהו בספר "טומטום": מצווה שילבש האיש בגד אשה צבוע בשעה שעומד לכוכב נוגה, ותלבש האשה שריון וכלי נשק בעת שעומדת למאדים.
ויש בזה עוד לדעתי טעם אחר, והוא שהפעולה הזו מעוררת לתאוות וגורמת למיני שחיתות .
אבל איסור ההנאה בעבודה זרה פשוט מאוד, לפי שאפשר שיקחנה לשברה ויניחנה ותהיה לו מוקש. ואפילו אילו שברה והתיכה או מכרה לגוי נאסר ליהנות בדמיה.
וטעם הדבר כי רבות מאמינים ההמון בדברים המקריים שהם גורמים עצמיים, כפי שתמצא רוב בני אדם אומרים כי מאז שגר בבית הזה, או מאז שקנה בהמה זו או כלי זה, נתעשר ורב רכושו, ושהם היו מבורכים עליו .
והרי אפשר שיארע [שנט] לאדם מסוים שיצלח מסחרו, או ירבה ממונו מאותם הדמים, ויחשוב שהוא הגורם, ושברכת דמי אותה הצורה שנמכרה הביאה לו את זה, ואז יאמין בה, מה שמטרת כל התורה כולה הפך דעה זו, כפי שמתברר מכל מקראות התורה.
וזהו הטעם עצמו באיסור ההנאה בצפוי נעבד ובתקרובת עבודה זרה ותשמישיה, כדי להינצל מאותה המחשבה, לפי שהייתה אמונתם בה באותם הזמנים חזקה מאוד, ושהיא מחיה וממיתה, ושכל טוב ורע ממנה, כלומר: מן הכוכבים.
ולפיכך חזקה התורה סילוק אותה ההשקפה בבריתות והעדות והשבועות החמורות והאלות האמורות, והזהיר מלקחת דבר ממנה ומלהנות בה, והודיענו יתעלה שאם נתערב משהו מדמיה בממון האדם, שהוא מאבד אותו הממון ומכלהו, והוא אומרו: ולא תביא תועבה אל ביתך והיית חרם כמוהו וגו' , כל שכן להאמין שיש בה ברכה.
ואם תעקוב אחר כל מצווה ומצווה שנאמרו בעבודה זרה תמצאם טעמם ברור, והוא סילוק אותם ההשקפות הנפסדות וההרחקה מהן עד הקצה האחרון.
וממה שנעיר עליו, הוא, שאותם מניחי ההשקפות הכוזבות אשר אין להם יסוד ואין תועלת בהם, מצאו תחבולה לביסוס האמנתם, בכך שהפיצו בין בני אדם שמי שלא יעשה אותה הפעולה המשרישה את אותה האמונה תחול בו מכה פלונית. ופעמים יארע זה במקרה באחד הימים לאיזה אדם, ויחשוב על אותה הפעולה וילך אחר אותה השקפה.
וכבר ידוע מטבע בני אדם בדרך כלל, כי חרדתם ופחדם הגדול אינו אלא על אבדן הממון והבנים, ולפיכך פרסמו עובדי האש באותם הזמנים כי כל אשר לא יעביר בנו ובתו באש ימותו בניו, ואין ספק כי בגלל המפגע הזה מיהר כל אחד לעשותו ברוב החמלה והחשש על הבנים, ובשל פשיטות הפעולה וקלותה, לפי שאין שם מאומה אלא העברתו על האש , ובפרט בהיות עניין הבנים הקטנים מסור לנשים , וידוע מהירות התפעלותן וקלות דעתן בדרך כלל.
ולפיכך התנגדה התורה למעשה זה מאוד, ונאמר בו מן החיזוק מה שלא נאמר בשאר מיני עבודה זרה, למען טמא את מקדשי ולחלל את שם קדשי , ואחר כך הודיע נביא האמת בשם ה' יתעלה ואמר, כי הדבר הזה אשר אתם עושים כדי שיחיה הבן, במעשה הזה ישמיד ה' את עושהו וישרש זרעו, אמר ושמתי אני את פני באיש ההוא ובמשפחתו וגו' .
ודע כי עקבות אותו המעשה נשאר עד היום מחמת פרסומו שהיה בעולם, אתה תראה את המיילדות לוקחות הקטנים בחיתול ושמות מוגמר שאין ריחו טוב על האש, ומנידות את הקטנים על אותו המוגמר מעל האש, וזה ממיני ההעברה באש בלי ספק אסור לעשותו, התבונן נא ערמת מניח ההשקפה הזו, היאך השריש אותה על ידי הדמיון הזה, עד כדי שהתורה התנגדה לו אלפי שנים ולא נמחו עקבותיו.
וכך עשו עובדי עבודה זרה גם בענייני הממון, והנהיגו שיהא אילן אחד לנעבד והיא האשרה, לוקחין יבולה מקריבין מקצתו ואוכלין השאר בבית עבודה זרה, כמו שביארנו בדיני האשרה. וכן חוקקו כי פרי ראשון שמוציא כל אילן שפריו נאכל עושין בו כן, כלומר: מקריבין מקצתו ואוכלין מקצתו בבית עבודה זרה, והפיצו עוד, שכל אילן שאין עושין כן בראשית יבולו ייבש אותו האילן, או יבלו פירותיו, או יתמעט יבולו, או תארע בו מכה; כמו שהפיצו שכל ולד שלא יועבר באש ימות. ומחמת פחד בני אדם על ממונם חשו גם לזה.
ולפיכך התנגדה התורה להשקפה זו וציווה יתעלה לשרוף כל מה שמצמיח עץ פרי [שס] במשך שלוש שנים .
כי מקצתן מניב לאחר שנה. ומקצתן מניב ראשית תנובתו לאחר שנתיים, ומקצתן לאחר שלוש, וזהו על הרוב למי שנוטע כפי שדרך בני אדם לעשות באחד משלושת האופנים הידועים, והם נטיעה והברכה והרכבה , בלי לשים לב למי שזורע נויה או חרצן , כי התורה לא תלתה הדינים אלא בדבר שהוא על הרוב, ולרוב שוהה תחילת יבול הנטיעה בארץ ישראל שלוש שנים, והבטיח לנו יתעלה כי בהשמדת היבול הזה הראשון ואבודו יוסיף יבול האילן, אמר להוסיף לכם תבואתו .
וציווה לאכול נטע רבעי לפני ה' כנגד אכילת הערלה בבית עבודה זרה כמו שביארנו. וממה שהזכירו עוד קדמוני עובדי עבודה זרה באותו ספר הפלחה הנבטית, שהם היו מרקיבים דברים שהזכירום, ומשמרים בהם הגעת השמש במזלות ידועים ומעשי כשפים רבים, ודימו שאותו הדבר יהיה מוכן אצל כל אחד, וכל זמן שנטע עץ פרי, מפזר סביבו או עמו מאותו הדבר הרקוב, והוא מחיש צמיחת העץ ומניב בזמן קצר שלא כרגיל, ואמרו שזה עניין נפלא, ושהוא על דרך הטלסמות , ושהוא הנפלא בענייני הכשפים להחשת יציאת כל פרי תנובה.
וכבר ביארנו לך והודענוך הרחקת התורה מכל אותם מעשי הכשפים, ולפיכך אסרה התורה כל מה שמצמיחים עצי הפרי שלוש שנים מיום נטיעתם, כך שאין צורך להחיש צמיחתם כפי שהיו מדמים, ואחר שלוש שנים נשלמת יציאת פירות רוב אילני המאכל בארץ ישראל כפי מהלך טבעם, ואין צורך להזדקק לאותו מעשה הכשפים הידוע שהיה אצלם.
והבן גם מופלאה זו.
ומן ההשקפות המפורסמות באותם הזמנים אשר ביססום הצאבה, שהם אמרו בהרכבת האילנות מין במין אחר, שאם נעשה זה בצומח פלוני ומקטרים בכך ואומרים כך בעת ההרכבה, יבוא מאותו המורכב דבר שמדמים שהוא מועיל תועליות גדולות, עיין מה שאמרו בתחילת [ספר] הפלחה בהרכבת הזיתים באתרוג.
והיותר נכון לדעתי, כי ספר רפואות אשר גנז חזקיהו היה מן הסוג הזה בלי ספק.
וכן אמרו עוד, כי בעת הרכבת מין במין אחר צריך שיהא הענף שרוצים להרכיבו ביד נערה נאה, ואיש יבוא עליה ביאה מכוערת כפי שהזכירו , אמרו ובעת שעוסקים בפעולה זו תרכיב האשה הענף באילן.
ואין ספק כי דבר זה היה מפורסם ולא נשאר אדם שאינו עושה כך, ובפרט כאשר הצמידו לו מתאוות המשגל עם הלהיטות אחר אותם התועליות.
לפיכך נאסר הכלאים, כלומר: הרכבת אילן באילן כדי להתרחק משלוחות עבודה זרה ומתועבות משגליהם היוצאים מגדר הטבע.
ובגלל הרכבת אילן נאסר האיחוד בין כל שני מינים מן הזרעים ואפילו זה על יד זה, וכאשר אתה מתבונן במה שקבלנו בדיני מצווה זו תמצא הרכבת אילן לוקים עליה מן התורה בכל מקום , מפני שהיא יסוד האיסור, וכלאי זרעים, כלומר: זה על יד זה, אינו אסור אלא בארץ ישראל .
וכן אמרו בפירוש באותו ספר הפלחה, שהיה מנהגם לזרוע שעורים וצמוקים יחד, ודמו שאין הכרם מצליח כי אם בכך, לפיכך אסרה התורה כלאי הכרם וציוותה לשרוף הכל, לפי שכל חוקות הגויים שהיו מדמים שהם סגולות, ואפילו דבר שאין בו ריח עבודה זרה נאסר, כמו שביארנו באומרם אין חולין אותה באילן וגו' .
ונאסרו [שסא] כולן כלומר: חוקותיהם הנקראים דרכי האמורי, בגלל מה שמושכים אליו מענייני עבודה זרה. אם תתבונן במנהגיהם בעבודת האדמה שלהם, תמצא מיני עבודה שמכוונים בהם לכוכבים, ומינים מכוונים בהם לשני המאורות, והרבה שמכוונים עתות הצומח לזריעה, והקטרות והקפות שמקיף אותם הנוטע או הזורע, יש מהם שסובר להקיף חמש הקפות לחכירת הכוכבים , ומהם מי שסובר שבע הקפות לחמשת הכוכבים ולשני המאורות, ומדמים שכל אלה סגולות מועילות מאוד בעבודת האדמה, כדי שיקשרו בני אדם לעבודת הכוכבים,
לפיכך נאסרו כל אותן חוקות הגויים באופן כללי, ואמר ולא תלכו בחוקות הגוי וגו' .
וכל שהיה מהם מפורסם יותר ונתפשט, או שיש בו בפירוש מין עבודה זרה, ייחד בו האיסור, כגון הערלה והכלאים וכלאי הכרם. ואני מתפלא על דברי ר' יאשיה בכלאי הכרם, והוא, הלכה עד שיזרע חיטה ושעורה וחרצן במפולת יד אין ספק שהוא הכיר יסוד השאלה הזו מדרכי האמורי.
הנה נתבאר לך ביאור שאין בו ספק כי איסור השעטנז והערלה והכלאים מחמת עבודה זרה, ושאיסור חוקותיהם הרמוז עליהם מחמת מה שמביאים אליו מעבודה זרה כמו שביארנו.
הערות:
הערת המתרגם: ר"ש הוסיף כאן "ושואל אוב". וראה דברים יח י-יא. וכבר קדם עניין זה בהרחבה לעיל פרק כט.
הערת המתרגם: בר"ש "הכלדים" וראה לעיל פרק כט הערה .
הערת המתרגם: פיכך הוזהרנו במפורש מלעשות כמעשה שני העמים הללו, ויקרא יח ג.
הערת המתרגם: כלומר: הרמאים שבהם היו מדמים לאחרים, והטיפשים שאינם מסוגלים להבחין בין טוב לרע נדמה להם.
הערת המתרגם: מוסב על הכשפים.
הערת המתרגם: אפשר: ולא יאמת השכל.
הערת המתרגם: "מעדן " שם כללי לכל מערכת הדוממים. ופרטי למתכת, וברור שהכוונה כאן מתכת וכדמשמע להלן. ובר"ש "מוצא".
הערת המתרגם: אפשר "מעשים אנושיים" והכוונה ממה שדרך בני אדם לעשות שלא על דרך הכשוף.
הערת המתרגם: בר"ש הושמט משפט זה.
הערת המתרגם: "אלאסתלקא" עניינה המדוייק להיות מוטל על הארץ. ובר"ש "או שישכב על הארץ פרקדן" ואין במקור הוראה כזו.
הערת המתרגם: ראה ספרי הליכות תימן עמוד והלאה.
הערת המתרגם: בר"ש "מזיעתה". ולא דק מבחינה מילולית. אם כי מבחינת העניין אין זה משנה מאומה. וראה גם הלכות עבודה זרה פי"א.
הערת המתרגם: בעלייתו של כוכב מסוים בפאת מזרח. ותירגמתי צומח, שכך מתרגם הראב"ע בכל מקום.
הערת המתרגם: אפשר: בהנבעת.
הערת המתרגם: כדרך הרקדנים שמדדים [שנז] קדימה ואחורה. ובר"ש "דוחקות אחת חברתה".
הערת המתרגם: בר"ש "שהפעולות ההם אשר בעשותם אותם יעשה להם הכישוף" ובמקור אין זה במשמע. לעיל סוף פרק כט.
הערת המתרגם: ראה גם בהקדמתו לאבות תחילת הפרק השמיני. ובהלכות תשובה פ"ה הל' ב. וראה גם אבי נצר במאמרו "פי מא יצח ומא לא יצח מן אחכאם אלנג'ום".
הערת המתרגם: ראה בהלכות עבודה זרה פ"א הל' א-ב.
* . ראה מה שהקשה הרב משנה למלך על שיטת רבנו בתחילת הלכות שגגות. וראה ספר המצוות מהדורתי האחרונה לא תעשה לד הערה שתירצתי קושיתו על פי דברי רבנו כאן. שהמכשף הוא עובד עבודה זרה ויש בו כרת, ונמנה לבדו כי התורה הפרידתו בשם מיוחד.
הערת המתרגם: שמות כב יז.
הערת המתרגם: דברים יז ב.
הערת המתרגם: שם יז ה.
הערת המתרגם: וכאמור לעיל בפרק זה.
הערת המתרגם: ויקרא כו כב.
הערת המתרגם: דברים לב כד.
הערת המתרגם: שם כח מב.
הערת המתרגם: שם כח לט.
הערת המתרגם: שם כח מ.
הערת המתרגם: אפשר: שיעצו. והעניין המצאת תחבולה להחדרת האמונה בה.
הערת המתרגם: ר"ש הוסיף כאן "ולהעמידם לעד".
הערת המתרגם: בר"ש "במעשה העבודה וכיוצא בהן" ואינו ברור.
הערת המתרגם: ר"ש הוסיף כאן [שנח] משלו "והכוחות המיוחדות" ואין לזה יסוד לא במקור ולא במציאות.
הערת המתרגם: ר"ש הוסיף כאן "ובחוקותיהם לא תלכו" ואין זה בשום נוסח של המקור. אף לא ברי"ח.
הערת המתרגם: ויקרא כ כג.
הערת המתרגם: משנה שבת סוף פרק ו. ובגמרא שם. וראה תוספתא שבת פ"ז ופ"ח.
הערת המתרגם: וכדלעיל הערה .
הערת המתרגם: שבת סז א. וראה פירוש רבנו למסכת כיפורים פ"ח מ"ד.
הערת המתרגם: חולין עז א.
הערת המתרגם: ר"ש השמיט שלוש תיבות הללו.
הערת המתרגם: "ט'ן " מחשבה בלתי נכונה. העולה על הלב לכאורה על בסיס של טעות או תעייה.
הערת המתרגם: ראה פרקי משה מהדורת ז, מונטנר עמ' , פס' . ולעצם השיח ראה כתבים רפואיים כרך חמישי עמ' .
הערת המתרגם: ראה פרקי משה מאמר כ"ה עמ' פס' שם תנאים והגדרות.
הערת המתרגם: אפשר: והאייוד. כלומר: להרתיח את החומץ והאדים העולים מועילים.
הערת המתרגם: מובא בספרי הרפואות הערביים העתיקים כתערובת כחול למחלת עינים, ואיני יודע מהו.
הערת המתרגם: בר"ש "למורסות המכות הקשות" ואינו נכון.
הערת המתרגם: ודברים הללו ומיניהם אינם מועילים כידוע, אלא בזמן שהחולה יודע שמתרפא בדבר בדוק ומנוסה.
הערת המתרגם: משלי א ט.
הערת המתרגם: הלכות עבודה זרה פרק יב הל' ז.
הערת המתרגם: ראה לעיל הערה .
* . וראה גם בספר המצוות לאוין מב.
הערת המתרגם: דברים כב ה.
הערת המתרגם: שזה בכלל לא ילבש, ראה נזיר נט א.
הערת המתרגם: וכיון שכן הרי האיסור לכל ימות השנה ללא יוצא מן הכלל. וראה גם בספר המצוות לאוין לט-מ.
הערת המתרגם: ודברים הללו מותרים אע"פ שהם הזיות שוא. ראה הלכות [שנט] עבודה זרה פי"א הל' ה.
הערת המתרגם: ראה עבודה זרה מה א.
הערת המתרגם: מוסב כלפי ה'.
הערת המתרגם: דברים ז כו. וראה עבודה זרה עד א. והלכות עבודה זרה פ"ז הל' ט.
הערת המתרגם: ראה דברים יח י.
הערת המתרגם: "אלשלשעה" ובר"ש "ההרחקה".
הערת המתרגם: סדר עבודתו ראה הלכות עבודה. זרה פ"ו הל' ג. וזו הייתה עבודת המולך.
הערת המתרגם: ראה נזיר נז ב.
הערת המתרגם: ויקרא כ, ג.
הערת המתרגם: שם כ, ה.
הערת המתרגם: בר"ש "נעבד" ואינו נכון. [שס]
הערת המתרגם: אפשר: מהרו
הערת המתרגם: כי הערלה מן הנשרפין. ראה תמורה פ"ז מ"ה.
הערת המתרגם: כי צורות אלה הם הרגילות והמקובלות וראה שביעית פ"ב מ"ו.
הערת המתרגם: של תמרה ושל זית ודומיהן נקראת "נוייה" דומה לערבית. וכ"כ רבנו בהלכות שחיטה פ"ו הל' ז "נוייה" ובדפוס שלא הבינו שיבשו "נזייה".
הערת המתרגם: בר"ש "גרעין או עצם".
הערת המתרגם: ויקרא יט כה.
הערת המתרגם: "טלסם" קמיע לסגולה עקרין, או שרטוט, או כתב מובן או בלתי מובן.
הערת המתרגם: בשעה שכוכב מסוים עולה בפאת מזרח.
הערת המתרגם: בר"ש "המפורסם מכל מה שזכרוהו הוא מה שזכרו" וטעות בקריאת המקור גרם לכל זה.
הערת המתרגם: ראה פסחים פ"ד מ"י ופירוש רבנו שם מהדורתי. כי שם כתב שני פירושים, והאמור כאן מעין הפירוש הראשון שפירש שם.
הערת המתרגם: בר"ש הוסיף משלו "רוצה בו שלא כדרכה".
הערת המתרגם: וכן פסק בהלכות כלאים פ"א הל' ז. [שסא]
הערת המתרגם: וכן פסק שם הל' א.
הערת המתרגם: ר"ש הוסיף כאן משלו "הכוכבים המשרתים מלבד שני המאורים".
הערת המתרגם: ההקפות הללו ופזור הרקב בכרם שהזכיר רבנו לעיל מעוררים מחשבה למה שהובא בשם הגאונים לעניין פדיון כרם רבעי, ראה שו"ת הריטב"א מהדורתי סי' קמה, ששם כתב הריטב"א שאינו יודע מקורו.
הערת המתרגם: ויקרא כ כג.
הערת המתרגם: ברכית כב א. קדושין לט א.
חלק שלישי
<h2>פרק [לח]</h2>
המצוות אשר כללה אותן הקבוצה השלישית: [דעות]
הם אשר מנינום בהלכות דעות וכולם תועלתן פשוטה וברורה, לפי שכולן מידות שבהן יתוקן מצב החברות בין בני אדם. וזה ברור עד כדי שאיני צריך להאריך בו.
ודע שגם במקצת מצוות, יש אשר הכוונה בה הקנית מידה מועילה, ואף על פי שהיא מעשה מסוים, וחושבים בה שהיא גזרת הכתוב ללא תכלית, ואנחנו נבארם אחת אחת במקומותיהן. אבל אותם אשר מנינום בהלכות דעות, הם כולם מבואר בהם שהכוונה בהם השגת אותן המידות הנעלוהו [שסב]
הערות:
הערת המתרגם: שם מנה רבנו אחת עשרה מצוות, א. להידמות בדרכיו. ב. להדבק ביודעיו. ג. לאהוב את הריעים. ד. לאהוב את הגרים. ה. שלא לשנא אחים.ו. להוכיח. ז. שלא להלבין פנים. ח. שלא לענות אומללים, ט. שלא להלך רכיל. י. שלא לנקום. יא. שלא לנטור.
<h2>פרק [לט]</h2>
המצוות אשר כללתן הקבוצה הרביעית: [זרעים]
הם אשר הקיף אותן ספר זרעים מחיבורנו, חוץ מן הכלאים . וכן דין ערכים וחרמים . וכן המצוות אשר מנינום בהלכות מלווה ולווה , ואשר מנינום בהלכות עבדים . כל המצוות הללו אם תתבונן בהן אחת אחת, תמצאם [שסב] גלויי התועלת, לרחם העניים והמסכנים, והחזקת הדלים באופנים שונים , ושלא ילחץ על הנצרך , ולא יכאיב לב אדם שמצבו דחוק .
והנה מתנות עניים עניינם פשוט, וכך עניין התרומות והמעשרות כבר ביאר טעמם כי אין לו חלק ונחלה עמך וכבר ידעת טעם הדבר, שיהא השבט הזה בכללותו מיוחד לעבודה ולימוד התורה, ולא יתעסק בחריש ולא בקציר אלא מיוחד לה', כמו שאמר יורו משפטיך ליעקב ותורתך לישראל , ותמצא לשון התורה בכמה מקומות 'הלוי והגר והיתום והאלמנה' , לפי שהוא מונה אותו תמיד בכלל העניים כיון שאין לו רכוש .
אבל מעשר שני ציווה להוציאו במיני המזון בלבד, ודווקא בירושלם , כדי שיהא זה מביא בהכרח לעשות ממנו חסדים , לפי שאי אפשר להוציאו כי אם במאכל ויקל לאדם לקבצו מעט מעט, וגורם להתקבצות במקום אחד, לחזק את האחווה והאהבה בין בני אדם חיזוק גדול.
אבל נטע רבעי הרי עם מה שיש בו מריח עבודה זרה מחמת שהוא קשור בערלה כפי שהזכרנו , הרי הוא נוהג מנהג התרומה והחלה והביכורים וראשית הגז , לפי שניתנו כל הראשיות לה', כדי להשריש מידת הנדיבות ותמעט התאוותנות באכילה וברכישה.
וכך הוא העניין עצמו בלקיחת הכהן זרוע ולחיים וקיבה , כי לחיים מראשית גופת החי, והזרוע הוא הימין וגם הוא ראשית מה שמתפצל מן הגופה וקיבה ראשית כל הקרב.
אבל מקרא בכורים יש בו גם מידת הענווה, כי הוא שלוקח הסל על כתפיו , ויש בו ההכרה בחסדי ה' ונעמו, שידע האדם כי מן העבודה שיזכור ימי מצוקתו בזמן שירווח לו, ועניין זה מודגש בתורה הרבה, וזכרת כי עבד היית וגו' , לפי שיש לחוש מן המידות הידועות לכל מי שנתחנך בעושר כלומר: הבעיטה והגאווה והזנחת ההשקפות האמיתיות, פן תאכל ושבעת ובתים וגו' ואמר וישמן ישורון ויבעט וגו' , ומחמת חשש זה ציווה במיקרא ביכורים בכל שנה לפניו יתעלה ובמקום שכינתו .
וכן כבר ידעת הדגשת התורה לזכור תמיד המכות אשר באו על המצרים, למען תזכור את יום צאתך וגו' , ואמר ולמען תספר באזני בנך וגו' , וראוי הוא דבר זה לכך, מפני שהן ההגדות המאמתות נכונות הנבואה והגמול והעונש , וכל מצווה [שסג] המביאה לזכירת אחד מן הנסים או להשרשת אותה הדעה, כבר נודעה תועלת אותה המצווה.
ובביאור אמר בבכור אדם ובכור בהמה ויהי כי הקשה פרעה לשלחנו וגו' על כן אני זובח לה' וגו' . אבל מדוע היה זה מיוחד בבקר ובצאן וחמור הרי זה פשוט מאוד, מפני שאלה הם בעלי החיים הביתיים שמגדלים אותם והם נמצאים ברוב המקומות, ובפרט בארץ ישראל, ובפרט אצל ישראל, אשר אנחנו כולנו רועים מן האב ומן הסב, רועי צאן היו עבדיך וגו' . אבל הסוסים והגמלים אינם נמצאים אצל הרועים על הרוב, ולא בכל מקום. התבונן במלחמת מדין לא תמצא בה מבעלי החיים אלא בקר וצאן וחמור, כי מין החמור היה הכרחי לכל בני אדם, ובפרט למי שיש לו עסק בשדה , ויהי לי שור וחמור אבל הגמלים והסוסים אינם נמצאים על הרוב כי אם אצל יחידים ובמקצת מקומות.
אבל עריפת פטר חמור לפי שזה גורם לפדייתו בהכרח, ולפיכך אמרו מצוות פדיה קודמת למצוות עריפה .
אבל כל המצוות אשר מנינום בהלכות שמטה ויובל, יש מהם חמלה וחנינה על כל בני אדם, כמו שאמר ואכלו אביוני עמך ויתרם תאכל חית השדה וגו' , וכדי שירבה יבול האדמה ותתחזק בהברתה. ומהם חמלה לעבדים ולעניים, כלומר: השמטת כספים והשמטת עבדים.
ומהם דאגה לסדירות הפרנסות באופן תדיר, והוא שתהיה הארץ כולה נצורה שלא תתכן בה מכירה החלטית, והארץ לא תימכר לצמיתות , וישאר רכוש האדם שמור בעיקרו לו וליורשיו, ויאכל יבולו לא יותר . והנה הבאנו טעמי כל מה שכלל ספר זרעים מחיבורנו, פרט לכלאי בהמה ויתבאר טעם זה . וכן המצוות אשר מנינום בהלכות ערכים וחרמים כולם נוהגים בדרך הצדקות מהם דבר לכוהנים ומהם דבר לבדק הבית.
ועוד שבכל זה תושג מדת הנדיבות , ושיקל הממון בעיני האדם במה ששיך לה', ואל יהא כילי , כי רוב השחיתויות הנעשים בערים בין בני אדם אינן אלא מחמת הרדיפה אחר הרכוש וההוספה ממנו והלהיטות אחר הממון.
וכן כל המצוות אשר מנינום בהלכות מלווה ולווה, התבונן בהם אחת אחת תמצאם כולם חנינה ורחמים לעניים וחמלה עליהם, ושלא תבטל הנאה הכרחית במזון, כלומר: לא יחבל רחיים ורכב .
וכן כל המצוות אשר מנינום בהלכות עבדים, כולם חמלה וחנינה לחלש . וחמלה גדולה היא יציאת עבד כנעני לחרות בעת חיסור אחד מראשי אבריו, שלא יכלול בו העבדות והמום , ואפילו בהפלת שן, וכל שכן מה שזולתה , וגם לא הותר להכותו כי אם בשוט או בזמורה וכיוצא בהן כמו שביארנו במשנה תורה , ועם זאת אם הפליא מכותיו עד שהמיתו - נהרג עליו כשאר בני אדם. [שסד]
ואמרו לא תסגיר עבד אל אדניו , הרי עם היות זה רחמים, יש עוד במצווה זו תועלת גדולה, והיא להקנות לנו המידה הנעלה הזו, כלומר: שנתן מחסה למי שביקש חסותנו ונגן עליו, ולא נמסרהו בידי מי שערק מפניו. ולא די בכך שתתן מחסה למי שביקש חסותך, אלא שעוד מוטלת עליך חובה, והיא שתדאג לצרכיו ותטיב לו, ואל תכאיב לבו בדברים, והוא אמרו יתעלה 'עמך ישב בקרבך במקום אשר יבחר באחד שעריך בטוב לו לא תוננו' .
והנה קבע דין זה בפחות שבבני אדם והנמוך שבהם במעלה , והוא העבד, כל שכן אם יבקש חסותך אדם רם המעלה, כמה מוטל עליך שתעשה למענו.
וכנגד ציווי זה, שאיש הזדון והרשע אם בקש חסותנו אין נותנים לו מחסה, ואין מרחמים עליו, ואין פורקים מעליו חובה כלל, ואפילו ביקש חסות האדם הגדול והנעלה ביותר, והוא אומרו: מעם מזבחי תיקחנו למות , שהרי זה ביקש חסות ה' יתעלה והחזיק בדבר שהוא מיוחס לשמו, ולא נתן לו חסותו, אלא ציווה למסרו בידי הממונה על הצדק אשר ברח מלפניו, כל שכן אם ביקש חסות אחד מבני אדם שאין ראוי לתת לו חסות ולא לרחם עליו, כי הרחמנות על הרשעים המשחיתים אכזריות על כל הבריות .
אלה הם המידות המאוזנות בלי ספק, אשר הם מכלל חוקים ומשפטים צדיקים . ואינן כמידות הסכלים שהם חושבים אותם מעלות שיש להלל את האדם בהן על התאמצותו ואזרו עוז לכל מי שיזדמן, יהיה עושק או עשוק כפי שהדבר מפורסם בסיפוריהם ושיריהם .
והנה כל מצווה שבאה בקבוצה הזו טעמה גלוי ותועלתה ברורה.
הערות:
הערת המתרגם: כלאי אילן זרעים ובגדים כבר קדמו בפרק לז. וכלאי בהמה יתבארו לקמן בפרק מט.
הערת המתרגם: מספר הפלאה.
הערת המתרגם: מספר משפטים.
הערת המתרגם: מספר קנין.
הערת המתרגם: אם במתת או במלוה או בהמלצה או בעצה [שסב] או אף בעידוד בלבד.
הערת המתרגם: אפשר: ושלא יציק לנצרך.
הערת המתרגם: ר"ש הוסיף כאן משלו "כאלמנה ויתום וכיוצא בהן ".
הערת המתרגם: דברים יד כט. וכתב בהלכות שמיטה ויובל פי"ג הל' יב: ולמה לא זכה לוי בנחלת ארץ ישראל ובביזתה, מפני שהובדל לעבוד את ה' וכו'.
הערת המתרגם: "חצאד" ובר"ש "ולא בזריעה" ואיני יודע למה.
הערת המתרגם: דברים לג י. וראה גם הלכות שמיטה ויובל פרק יג הל' יב.
הערת המתרגם: דברים יד כט. טז יא. טז יד. כו יב. כו יג.
הערת המתרגם: רשה גם הלכות חגיגה פ"ב הל' יד.
הערת המתרגם: דברים יד כב-כז.
הערת המתרגם: "דאעיא ללתצדק" אפשר לתרגם צדקה ואפשר גמילות חסדים. והעדפתי כן לפי שאין פוסקין צדקה ממעות ממעשר שני אבל משלמין מהן דברים שהן גמילות חסדים. ראה הלכות מעשר שני פ"ג הל' כא. ובר"ש "להיות זה מביא בהכרח לעשות ממנו צדקה". וראה לקמן סוף פרק מו.
הערת המתרגם: כלומר: כיון שנצטווינו להפרישו בכל שנה בעת היבול והאסיף, אינו קשה על בעל הבית קיבוצו ואיסופו לאט לאט בכל שנה מכל סוגי היבול. ובר"ש "יקל על האדם לתתו ראשון ראשון " ואיני יודע מה הבין.
הערת המתרגם: בני אדם רבים.
הערת המתרגם: לעיל פרק לז.
הערת המתרגם: מעט לא מובן קטע זה, כי כל אלה לכוהנים, ונטע רבעי לבעלים וטעון הבאת מקום כמעשר שני, וראה הלכות מעשר שני פ"ט הל' א. ושמא כוונתו רק שהוא ראשית היבול הנאכל כמו שכל אלה נקראו ראשית.
הערת המתרגם: דברים יח ג.
הערת המתרגם: כי כשבהמה טהורה מתחילה ללכת פושטת תחילה יד ימין ורגל שמאל ולפיכך הוגדר לפי זה הזרוע האמור בתורה סתם של ימין וראה הלכות ביכורים פ"ט הל' יח. והוא במשנה חולין פ"י מ"ד.
הערת המתרגם: דברים כו א-י.
הערת המתרגם: משנה ביכורים פ"ג מ"ד.
הערת המתרגם: כי מכלל עבודת ה' שיזכור האדם שינויי המצבים בעולם.
הערת המתרגם: דברים ה טו. טז יב.
הערת המתרגם: אפשר: שגדל.
הערת המתרגם: אמנם כך תרגם גם ר"ש, אבל הנכון ההתפתות אחרי היצר וההשליה העצמית.
הערת המתרגם: דברים ח יב-יד.
הערת המתרגם: שם לב טו.
הערת המתרגם: שם טז ג.
הערת המתרגם: שמות י ב.
הערת המתרגם: ראה גם לקמן פרק נ. וראה גם רס"ג בספרו האמונות והדעות מאמר שלישי פ"ו.
הערת המתרגם: שמות יג טו. [שסג]
הערת המתרגם: ראה בראשית מז ג.
הערת המתרגם: ר"ש השמיט "אצל הרועים".
הערת המתרגם: במדבר לא.
הערת המתרגם: בר"ש "בשדות וביערים".
הערת המתרגם: בראשית לב ו.
הערת המתרגם: שמות יג יג.
הערת המתרגם: משנה בכורות פ"א מ"ז.
הערת המתרגם: שמות כג יא.
הערת המתרגם: אפשר: לתקינות.
הערת המתרגם: בר"ש "שמורה לבעלים".
הערת המתרגם: אפשר: תתקיים.
הערת המתרגם: ויקרא כה כג.
הערת המתרגם: "אלאצל" שהעיקר שמור לבעלים, וכל מכירה אינה אלא חכירה. ובר"ש הושמטה מילה זו.
הערת המתרגם: ר"ש השמיט ארבע תיבות הללו.
הערת המתרגם: לקמן פרק מט.
הערת המתרגם: כלומר: עם ריבוי הפעולות והשנותן. וראה פירוש רבנו לאבות פ"ג מי"ח מהדורתי.
הערת המתרגם: אפשר: ואל יכלה. וכך תרגם רס"ג בבראשית כג ו. ובר"ש "ולא יקפוץ יד".
הערת המתרגם: שם מנה: להלוות לעני ומך. שלא יגוש אותו. שלא ימשכן בעל חוב בזרוע. להחזיר המשכון לבעליו בזמן שהוא צריך לו, שלא יאחר המשכון מבעליו העני בעת שהוא צריך לו. שלא יחבול אלמנה. שלא יחבול כלים שעושין בהן אוכל נפש. שלא יתן המלווה בריבית.
הערת המתרגם: אפשר: תועלת.
הערת המתרגם: דברים כד ו.
הערת המתרגם: שם מנה: שלא ימכר ממכרת עבד, שלא יעבידנו בפרך, שלא נעבוד בו עבודת עבד, שלא נניח גר תושב לרדות בו בפרך, להעניק לו בצאתו חפשי, שלא יצא ריקם, לפדות אמה עבריה, ליעדה. שלא תמכר, ועוד. כדלקמן.
הערת המתרגם: כלומר: שלא יעשה בו מום וימשיך לשעבדו. ובר"ש "העבדות והביטול".
הערת המתרגם: ובאחד מעשרים וארבעה ראשי אברים העבד יוצא לחרות. ראה הלכות עבדים פ"ה הל' ה.
הערת המתרגם: הלכות עבדים פ"ט הל' ח. [שסד] שם כתב רבנו דרשה נאה מאוד.
הערת המתרגם: שמות כא כ.
הערת המתרגם: דברים כג טז.
הערת המתרגם: בר"ש "לעיין בתקוניו" ואינו ברור.
הערת המתרגם: דברים כג יז.
הערת המתרגם: "ואחטהם מנזלה" ובר"ש הושמט משפט זה.
הערת המתרגם: "באג'ל שכ'ץ" ובר"ש "בנכבד שבדברים" ואיני יודע מה נדמה לו.
הערת המתרגם: שמות כא יד. וראה מלכים א ב כח-לד.
הערת המתרגם: בר"ש "בעל הדין " ואינו נכון.
הערת המתרגם: וראה לעיל פרק לה, הקבוצה הששית.
הערת המתרגם: אולי יותר נכון : הצודקות.
הערת המתרגם: דברים ד ח. וראה גם לעיל פרק כו.
הערת המתרגם: "אלג'אהליה" ביטוי המסמל סיכלות פראית של נעדר נימוסים הגיוניים.
הערת המתרגם: כוונת רבנו על הערבים לשבטיהם שמקודשת בעיניהם מתן החסות לכל מי שבקש חסותם, ואפילו מושחת משחית וחוטא, ולוחמים ומוסרים את נפשם למענו.
<h2>פרק [מ]</h2>
המצוות אשר כללתם הקבוצה החמישית: [נזיקין]
הם אשר מנינום בספר נזיקים, והם כולם בסילוק מיני העוול ומניעת נזקים.
ולעוצם ההקפדה על מניעת הנזקים נתחייב האדם בכל נזק שיגרם על ידי ממונו או שנגרם ממעשיו ממה שהיה יכול לשומרו ולנטרו מלהזיק. ולפיכך נתחייבנו בנזקים הנעשים על ידי בהמותינו, כדי שנשמרם, וכן אש ובור לפי שהם ממעשה האדם ואפשר לו לנטרם ולשמרם כדי שלא יארע מהם נזק.
וכללו דינים אלו מן הצדק מה שאעיר עליו, והוא, כי שן רגל ברשות הרבים פטור, לפי שהוא דבר שאין יכולת לשמרו, וגם מקרה הנזק מהם שם מועט, ומי שהניח דבר ברשות הרבים הוא אשר הזיק לעצמו והביא ממונו לידי אבוד, אבל יהיה חייב על השן והרגל בשדה הניזק.
אבל נזקי הקרן וכל הדומה לה שאפשר לשמרן בכל מקום, ואי אפשר לעוברים ברשות הרבים להישמר מאותם [שסה] הנזקים, הרי דינו כלומר: הקרן שווה בכל מקום. ויש בו חילוק בין תם ומועד, אם הייתה הפעולה הזו באופן מקרי חייב חצי נזק, ואם היה עושה הנזק הזה כבר הורגל בכך ונודע הרי זה חייב נזק שלם.
ונעשה דמי העבד באופן כללי חצי דמי בן חורין בדרך כלל, לפי שאתה מוצא ערכי אדם המרובה שבהן ששים שקלים , ודמי עבד כסף שלושים שקלים .
ומה שהבהמה נהרגת אם הרגה אדם אין זה עונש לה כפי שלועגים לנו המינים , אלא זה עונש לבעליה, ולפיכך נאסר ליהנות בבשרה כדי שיקפיד בעל הבהמה בשמירתה, וידע שאם תהרוג קטן או גדול, בן חורין או עבד, הפסיד דמיה על כל פנים. ואם הייתה מועדת נתחייב כופר נוסף על אבדן דמיה .
והוא הטעם עצמו בהריגת בהמה הנרבעת, כדי שיזהר בה בעל הבהמה וישמרנה כשמירתו אנשי ביתו כדי שלא תאבד לו , כי חמלת בני אדם על ממונם כחמלתם על עצמם, ומקצת בני אדם מעדיף ממונו על עצמו , אבל ההשוואה ביניהם הרי הוא על הרוב, ולקחת אותנו לעבדים ואת חמורינו .
וממה שנכלל עוד בקבוצה זו הריגת הרודף, ודין זה כלומר: הריגת מי שזומם לבצע עברה בטרם יעשנה, אינו מותר בשום פנים כי אם בשני מינים הללו, והם רודף אחר חברו להרגו ורודף אחר ערוות אדם לגלותה, מפני שזה עוול שאי אפשר לתקנו אם נעשה, אבל שאר העברות, שיש בהן מיתת בית דין כגון עבודה זרה ושבת, אין בהם עוול לזולת ואינם אלא השקפות, ולפיכך אינו נהרג על היוזמה כי אם עד שיעשה. וכבר ידוע כי איסור התאווה מחמת החמדה, והחמדה מחמת הגזל, וכבר ביארו את זה ז"ל .
אבל השב אבדה הרי הדבר בו ברור, ועם היותה מידה נעלה לתקינות המצבים , הרי גם תועלתו חוזרת בגומלין, כי אם לא תחזיר אבדת זולתך לא תוחזר אבדתך, כשם שאם אתה לא תכבד את הוריך לא יכבדך בנך , וכיוצא בזה הרבה.
אבל מה שרוצח בשגגה גולה, הוא להשקיט נפש גואל הדם, כדי שלא יראה את זה שאירעה המכשלה הזו על ידו. ונתלתה חזרתו במות האיש שהוא הגדול בבני אדם והיותר אהוב על כל ישראל , כי בכך תשקוט נפש הנפגע אשר נהרג קרובו.
כי דבר זה בטבע האדם, כל מי שאירעו מפגע, אם נפגע זולתו בכמותה או יותר חמורה ממנה, מוצא בכך נחמה על פגעו , ואין בפגעי מות בני אדם אצלנו קשה יותר ממות כהן גדול.
אבל עגלה ערופה הרי תועלתה ברורה, כי אשר יביאנה היא העיר הקרובה אל החלל , ועל הרוב ההורג ממנה, וזקני אותה העיר [שסו] מעידים את ה' שהם לא נתרשלו בתיקון הדרכים ושמירתם, וליווי כל עובר אורח, כפי שבא בפירוש. ואף על פי שזה נהרג לא בגלל הזנחתינו התיקונים הכלליים, והרי אין אנו יודעים מי הרג את זה.
והכרחי על הרוב בעת החקירה ויציאת הזקנים והמדידה והבאת העגלה, שתרבה שיחת בני אדם ודיבורם, ואולי בפרסום הדבר יוודע ההורג ויאמר אותו שידע את ההורג או שמע עליו או הורוהו על כך נסיבות 'פלוני הוא ההורג'. כי משיאמר אדם, ואפילו אשה או שפחה, 'פלוני הרגו' לא תיערף העגלה .
וכבר נקבע שאם נודע ההורג ונתעלמו ממנו והעידו ה' על עצמם שאינם יודעים אותו, תהיה בכך עזות גדולה ואשמה חמורה. נמצא כי אפילו אשה אם ידעה היא אומרת, ומשיוודע הושגה התועלת, כי אף על פי שלא יהרגוהו בית דין, יהרגהו המלך, שהוא רשאי להרוג בידים מוכיחות. ואם לא יהרגנו המלך יהרגנו גואל הדם, וימצא תחבולה להתנכל לו להרגו.
הנה נתבאר כי תועלת עגלה ערופה היא גילוי ההורג, ולחיזוק עניין זה שהמקום אשר תיערף בו העגלה לא יעבד בו ולא יזרע לעולם, והרי בעל אותה הקרקע יחפש כל מיני עצות ויחקור עד שיודע ההורג, כדי שלא תיערף העגלה, ולא תאסור עליו אדמתו זו לעולם .
הערות:
הערת המתרגם: בר"ש הושמט, כמנהגו להשמיט מה שנראה לו כפילות מיותרת.
הערת המתרגם: הלכות נזקי ממון פ"א הל' ח.
הערת המתרגם: בר"ש "שפשע בנפשו" ואין צורך לכך.
הערת המתרגם: בר"ש הושמט "כלומר: הקרן " וראה הערה . [שסה]
הערת המתרגם: ויקרא כז ג. וצ"ל חמישים. ואפשר שכוונת רבנו חצי בקרוב. ואפשר שהייתה זו שגיאת שיגרה שבעל פה.
הערת המתרגם: שמות כא לב.
הערת המתרגם: והכוונה בודאי על המינים מישראל הכופרים גם בתורה שבכתב, וכן על הבקרנים השמצנים מאומות העולם. ובר"ש "הצדוקים" וחושבני שאינו נכון כי הלא מודים הם בתורה שבכתב לפחות בגלוי וכמו שכתב רבנו בפירושו לאבות פ"א מ"ג.
הערת המתרגם: שמות כא ל.
הערת המתרגם: בר"ש "שלא תעלם מעיניו" ואינו נכון. ולפי טעם זה יקשה מעט מה שפסק בהלכות אסורי ביאה פי"ב הל' יא שישראל הבא על הגויה נהרגת הגויה כבהמה. ע"ש, ובדפוס ווילנא הושמטה הלכה זו.
הערת המתרגם: ברכות סא ב. פסחים כה א. יומא פב א. סנהדרין עד א.
הערת המתרגם: הממון והגוף.
הערת המתרגם: בראשית מג יח.
הערת המתרגם: הזכיר שתי אלה מפני שהן עיקרי הדת. וכמו שכתב בהלכות רוצח ושמירת נפש פ"א הל' ו-יג.
הערת המתרגם: מכילתא פרשת יתרו. הביאה רבנו בספר המצוות לאוין רסו. וכן כתב בהלכות גזלה ואבדה פ"א הל' יא.
הערת המתרגם: מצביהם החברתיים של בני אדם זה עם זה.
הערת המתרגם: נראה כי ההשוואה איננה רק על דרך הלמידה בראותו התנהגותך כלפי אביך. אלא גם באופן כללי כי על ידי כך מתהווה מצב של שחיתות מוסרית אנוכיות ולא אכפתיות כלפי הזולת.
הערת המתרגם: הכהן הגדול אהוב יותר מן הנשיא או המלך, כי זה מטיל מיסים עוצר ומגביל את המופקרים, וזה אינו עושה דבר שנדמה למי שהוא שהוא מזיק לו.
הערת המתרגם: כפי שאומרים הבריות "צרת רבים חצי נחמה" או"כלשון החינוך מצווה שלא "צער רבים נחמה". וראה מאמרי בסיני חוברת אב-אלול תשכב.
הערת המתרגם: דברים כא ג.
הערת המתרגם: בגמרא סוטה מו ב: ולא ראינוה [שסו] והנחנוהו בלא לויה. ובר"ש "ולתייר כל שואל דרך" ואינו נכון.
הערת המתרגם: "ואלקיאס" והוא האמור בדברים כא ב ומדדו אל הערים. ור"ש טעה בקריאת המילה הערבית וכתב "והעומדים" ורי"ח השמיט הכל כמנהגו לתרגם מקופיא.
הערת המתרגם: ר"ש השמיט "או שפחה" כדרכו להשמיט כל מיותר לדעתו.
הערת המתרגם: ראה סוטה מז ב. והלכות רוצח ושמירת נפש פ"ט הל' יב והלאה. ואינו יודע מנין שאפילו שמע או הורוהו נסיבות שלע היו עורפין.
הערת המתרגם: שאינה בת עדות כלל ולא שהיא עד פסול, ונפקא מינה לעניין עדות שבטלה מקצתה כידוע. והעירותי כי רבים סבורים שחילוק זה בין אינו בר עדות לעד פסול חידושו של התומים הוא, ואינו נכון, כי הן הן דיוק דברי הרמב"ם ודקדוק לשונו כמ"ש במקום אחר.
הערת המתרגם: וכיון שאין אנו מוגבלים בקרקע מסוימת איני יודע מה מחייבנו לערוף בקרקע שיש לה בעלים, ומדוע לא נרחיק נדוד למקום הפקר?
חלק שלישי
<h2>פרק [מא]</h2>
המצוות אשר כללתן הקבוצה הששית: [עונשים]
הם העונשין, ותועלתן באופן כללי ידועה, וכבר הזכרנוה. אבל פירוטן ודין כל מקרה לא רגיל שנאמר בהן שמע אותם:
עשה עונש כל פושע נגד זולתו באופן כללי שייעשה בו כאשר עשה בשווה, אם פגע בגוף פוגעים בגופו, ואם פגע בממון פוגעים בממונו, ויש לבעל הממון למחול ולסלוח .
אבל הרוצח דווקא מחמת חומר פשעו אינו נסלח לו כלל, ואין לוקחין ממנו כופר, ולארץ לא יכפר לדם אשר שפך בה כי אם בדם שופכו .
ולפיכך אפילו נתקיים הנהרג שעה או ימים והוא מדבר ודעתו נכונה עליו, ואמר הניחו להורגי כבר מחלתי לו וסלחתי לו, אין שומעין לו, אלא נפש תחת נפש בהכרח, תוך שוויון קטן וגדול עבד ובן חורין החכם והסכל, כי אין בכל פשעי האדם יותר חמורה מזו.
ומי שהשחית אבר מאבדים לו כמותו, כאשר ייתן מום באדם כן יינתן בו . ואל תטריד את מחשבותך במה שאנו עונשים כאן בתשלומין, כי הכוונה עתה לתת טעם למקראות לא ליתן טעמים לתורה שבעל פה, עם מה שיש לי בדין זה סברא אשמיענה [שסד] בעל פה .
והפגעים אשר אי אפשר לעשות כמותן בדיוק דן בהן בתשלומין, רק שבתו ייתן ורפא ירפא . ומי שהזיק בממון יינזק בממונו באותו הערך בדיוק: אשר ירשיעון אלוהים ישלם שנים לרעהו , הדבר אשר לקח ולוקחין כמותו מממון הגנב.
ודע שכל שיהיה מין אותו הפשע מרובה ומצוי וקרובה עשייתו, נתחייב שיהא עונשו יותר חמור כדי למנוע אותו, והדבר שאירועו מועט עונשו יותר קל.
ולפיכך נעשו תשלומי גונב הצאן כפליים מתשלומי שאר המטלטלין כלומר: תשלומי ארבעה, ודווקא שהוציאן מידו במכירה או שחטן, כי גניבתן היא המצויה תמיד, כיון שהן במדברות ובמקום שאי אפשר להסגירן כדרך שסוגרים על דברים שבתוך הערים, ולפיכך דרך הגונבים אותן למהר למכרן כדי שלא יודעו אצלם, או לשחטן כדי שלא ימצאו בעין, ולפיכך נעשה עונש הדבר המצוי יותר .
ותשלומי גניבת הבקר נוספו עוד כפל אחד, כי אפשרות גניבתן יותר , כי הצאן רועות מקובצות ואפשר לרועה לראותן ועל הרוב גניבתן אפשרית בלילה, אבל הבקר רועות מפוזרות מאוד, וכבר נזכר זה בספר ה"פלאחה", ואי אפשר לרועה לראות את כולן, ולפיכך מתרבים בהם הגניבות.
וכך דין עדים זוממין עושין בהם כפי שזממו לעשות בדיוק, אם זממו להרוג נהרגין, ואם הם זממו לחלקות לוקין, ואם הם זממו להפסיד ממון מוציאין מהן כמותו, המטרה בכל השווית העונש לעברה, וגם זה הוא עניין היות המשפטים צדיקים .
אבל מה שאין הגזלן מתחייב שום דבר נוסף על דרך הקנס, כי החומש אינו אלא כפרה על שבועות השקר , הוא מחמת מיעוט מציאות הגזל, כי פגע הגניבה יותר מצוי מן הגזל.
כי הגניבה אפשרית בכל מקום, והגזל לא יתכן בתוך הערים כי אם בקושי.
ועוד שהגניבה אפשרית בדבר הגלוי ובדבר שנזהרו להסתירו ולשמרו, והגזל אינו אפשרי אלא בדבר שהוא נראה וגלוי, ואפשר לאדם להשמר מן הגזלן ויזהר ויתכונן לו , ואי אפשר כיוצא בכך עם הגנב.
ועוד שהגזלן ידוע ואפשר לתבעו ולהשתדל להחזיר מה שלקח, אבל הגנב אינו ידוע.
ולכן מחמת כל הסיבות הללו דן את הגנב בקנס ולא דן כן את הגזלן.
הקדמה. [ארבעה כללים לקביעת העונש]
דע כי גודל העונש וחומר פגיעתו, או קטנו וקלות סבילתו, יהיה בבחינת ארבעה דברים:
האחד חומר העברה, כי המעשים אשר תוצאותיהם הפסד גדול עונשן חמור, והמעשים אשר תוצאותיהן הפסד קל ומועט עונשן קל.
והשני ריבוי מציאותן, שהדברים המצויים יותר צריך למנען בעונש חמור, אבל מעטי המציאות הרי עונש קל עם מיעוט מציאותן מספיק במניעתן.
והשלישי גודל ההעזה * שבדבר, כי הדבר שיש לאדם העזה לעשותו, אם מפני שהתאווה מושכת אליו מאוד , או לתוקף ההרגל , או לגודל הצער שבעזיבתו , הרי לא ימנע ממנו כי אם חשש דבר גדול.
והרביעי קלות עשיית אותה הפעולה בהעלם ובהסתר כדי שלא ירגישו בו אחרים, הרי ההרתעה מזה לא תהא כי אם בחשש עונש קשה וחמור.
ואחר הקדמה זו תדע, כי דירוג העונש בלשון התורה ארבע דרגות:
דרגת חיוב מיתת בין דין.
ודרגת חיוב הכרת, והיא המלקות [שסח] ברצועה עם הדעה כי עברה זו מן החמורות. ודרגת המלקות ברצועה בלי לסבור בעברה זו שהיא מן החמורות, אלא הוא לאו בלבד או מיתה בידי שמים.
ודרגת הלאו שאין בו מלקות והוא כל לאו שאין בו מעשה , חוץ מנשבע, מחמת מה שיש בסבירתו מרוממותו יתעלה. וממר, כדי שלא יבוא הדבר לידי זלזול בקורבנות שהן לשמו יתעלה. ומקלל חברו בשם, מפני שנזק הקללה אצל ההמון חמור מנזק הנעשה בגוף.
וכל שזולת אלה מן הלאוין שאין בהן מעשה, הרי ההפסד הנגרם מחמתן מועט, וגם אי אפשר להשמר מהם מפני שהן דיבורים. ואילו היה כן , לא היו נמלטים בני אדם מספיגת מלקות באופן תמידי וגם לא תתכן בהם התראה.
ויש גם במניין המלקיות חכמה מפני שיש קיצבה לתכליתן, ואין קיצבה לכל אדם, אלא כל אדם אינו לוקה כי אם כפי יכולת סבלו. ותכלית המלקיות ארבעים ואפילו היה סובל מאה .
אבל חיוב מיתת בית דין לא תמצאנה בשום דבר מן המאכלות האסורות, לפי שאין בכך הפסד גדול, ואין העזת בני אדם בהם כהעזתם בהנאת התשמיש.
ויש במקצת המאכלות כרת: בדם מחמת עוצם להיטותם על אכילתו באותם הזמנים למין ממיני עבודה זרה כפי שנתבאר בספר "טמטם", ולפיכך נאמרה בו הדגשה מרובה .
וכן בחלב כרת, מחמת הנאת בני אדם בו, וכבר יוחד בו הקורבן רוממות לו.
וכן הכרת בחמץ בפסח, ואוכל ביום הצום, מחמת הקושי שבדבר, וגם למה שהם מובילים אליו מן הדעות , לפי שהם מעשים המבססים השקפות שהם יסודות התורה, כלומר: יציאת מצרים ונפלאותיה, והדעה בתשובה כי ביום הזה יכפר וגו' .
וכן חייב כרת בנותר ובפיגול, ולטמא שאכל קודש, כמו שחייב באכילת החלב, והכוונה רוממות עניין הקורבן כמו שאבאר .
אבל מיתת בית דין תמצאנה בדברים החמורים, אם בהפסד דעה או בפשע חמור מאוד, כלומר: בעבודה זרה וגילוי עריות ושפיכות דמים וכל מה שמביא לכך,
ובשבת מפני שהיא מבססת את הדעה בחידוש העולם .
ובנבואה וזקן ממרא מחמת חומר ההפסד הנגרם מכך.
ומכה אביו ואמו ומקלל אביו ואמו לגודל החוצפה שיש בכך, ומפני שהוא מפסיד סדירות הבתים שהוא החלק הראשון מן המדינה .
אבל בן סורר ומורה מחשש למה שעלול להגיע מצבו, כי סופו להרוג בהכרח .
וגונב נפש מפני שהוא מביאו לסכנת מוות.
וכן הבא במחתרת עלול הוא להרוג כמו שבארו ז"ל .
אלה השלושה, כלומר: בן סורר ומורה וגונב נפש ומכרו והבא במחתרת - הרי הם שופכי דמים מבחינת סופם. ולא תמצא מיתת בית דין בשום דבר אחר חוץ מאלו החמורות.
ואין כל העריות במיתת בית דין, אלא אותם אשר הם יותר אפשריים או מוזרים או ההעזה אליהן יותר. וכל שאינן כן הם בכרת בלבד.
וכן לא כל מיני עבודה זרה במיתת בית דין, אלא עיקרי [שסט] עבודתה, כגון הקריאה לה , ומתנבא בשמה, ומעביר באש, ואוב וידעוני ומכשף.
ופשוט הוא שכיון שיש הכרח בעונשין הרי אין מנוס מלהעמיד שופטים מפוזרים בכל עיר, ויש הכרח לעדים, ואי אפשר ללא מלך שייראו ויפחדו ממנו, וירתיע בכל מיני ההרתעות, ויאמץ ידי השופטים ויחזקם. והנה נתבארו מעמי כל המצוות אשר מנינום בספר שופטים.
וראוי שנעיר על אחדים מהם שנאמרו שם כפי מטרת המאמר הזה, מהם מה שתלוי בזקן ממרא.
אומר, כי כיון שידוע לפני ה' יתעלה שדיני התורה הזו יש צורך בכל זמן ומקום כפי שינויי המקומות והמאורעות וחיוביי הנסיבות, לתוספת במקצתן או גירעון במקצת, לפיכך הזהיר על התוספת והגירעון ואמר לא תוסף עליו ולא תגרע ממנו , מפני שזה היה מביא להפסד חוקי התורה ולסבור בה שאינה מאת ה' .
והרשה עם זאת לחכמי כל דור, כלומר: בית דין הגדול, לעשות סיג לקיום הדינים התורתיים הללו בדברים אשר יחדירום על דרך סתימת פירצה, ויקבעו לדורות אותם הסייגים, כמו שאמרו ועשו סיג לתורה .
וכן הותר להם עוד לבטל מקצת מעשים תורתיים , או להתיר מקצת איסוריה במצב מסוים ובהתאם למאורע מסוים, ולא יהא זה לדורות, כמו שביארנו בהקדמת פירוש המשנה בהוראת שעה , כי בהסדר זה תתמיד התורה אחת, וינוהל כל זמן וכל מאורע כפי הראוי לו.
ואילו היה העיון החלקי הזה מותר לכל אחד מן החכמים, היו אובדים בני אדם בריבוי המחלוקות והתפצלות השיטות , לפיכך הזהיר יתעלה שלא ייגשו לזה שאר החכמים זולתי בית דין הגדול בלבד, וציווה להרוג את החולק עליהם, כי אם יתנגד להם כל בעל עיון תבטל המטרה המכוונת ותתרוקן התועלת.
ודע כי העברה על אזהרות התורה נחלקים לארבעה חלקים
האחד האנוס,
והשני השוגג,
והשלישי המזיד,
והרביעי עושה ביד רמה.
האנוס כבר ביאר בו שאין עליו עונשולא אשמה כלל, אמר יתעלה ולנערה לא תעשה דבר אין לנערה חטא מוות .
אבל השוגג הרי הוא אשם, לפי שאילו הירבה בישוב הדעת ובהישמרות לא היה בא לידי שגגה, אבל אינו נענש כלל, אך צריך כפרה ולפיכך יביא קורבן.
וכאן חלקה התורה בין יחיד הדיוט או מלך או כהן גדול או מורה, ולמדנו מכך שכל עושה או מורה כפי עיונו, אם לא היה בית דין הגדול או כהן גדול, הוא מסוג המזיד ואינו נחשב מן השוגגים, ולפיכך יהרג זקן ממרא אם עשה והורה כפי עיונו.
אבל בית דין הגדול אין להם אלא עיונם, ואם טעו הרי הם שוגגים, כמו שאמר יתעלה ואם כל עדת ישראל ישגו וגו' .
ועל פי היסוד הזה אמרו ז"ל שגגת תלמוד עוולה זדון , כלומר: שמי שאינו לומד היטב ומורה ועושה כפי חוסר ידיעתו הרי הוא כמזיד, לפי שאין דין מי שאכל [שע] חתיכת חלב כליות בחשבו שהוא מחלב האליה, כמי שאכל חלב כליות והוא יודע שהוא חלב כליות, אלא שאינו יודע שחלב הכליות מן החלבים האסורים. כי זה, ואף על פי שהוא מקריב קורבן הרי הוא קרוב למזיד. במה דברים אמורים? בשהיה עושה בלבד, אבל המורה כפי אי ידיעתו הרי הוא מזיד בלי ספק, לפי שלא קבע הכתוב התנצלות בהוראה בטעות כי אם לבית דין הגדול בלבד.
אבל המזיד חייב העונש הכתוב, אם מיתת בית דין, או מלקות, או מכת מרדות על לאוין שאין לוקין עליהן, או תשלומין.
אבל אותן העברות אשר השווה בהן בין שוגג למזיד הרי זה מחמת ריבוי אירוען בקלות מפני שהן דיבורים לא מעשים, כלומר: שבועת העדות ושבועת הפיקדון. וכן שפחה חרופה הקל בדינה מחמת רוב מציאותו בגלל הפקרותה, מפני שאינה לא שפחה גמורה ולא בת חורין גמורה ולא אשת איש גמורה, כמו שקיבלנו בפירוש מצווה זו .
אבל עושה ביד רמה, הוא המזיד המתחצף ומתפרץ ועובר בפרהסיה, וכאילו אינו עובר לעצם התאוותנות או להשגת מה שמנעה אותו התורה מלהשיגו מחמת רוע מידותיו בלבד, אלא מפני שהוא מתנגד לתורה ומתקומם נגדה, ולפיכך אמר עליו את ה' הוא מגדף , והוא נהרג בלי ספק. *
ודבר זה לא יעשנו עושהו אלא מתוך השקפה שנתגבשה לו להתקומם בה נגד התורה, ומשום כך בא הפירוש המקובל 'בעבודה זרה הכתוב מדבר' , לפי שהיא ההשקפה הנוגדת את יסוד התורה. כי בהחלט לא יעבוד כוכב אלא מי שהוא בדעה עליו שהוא קדמון, כמו שביארנו בחיבורינו כמה פעמים.
וכך הוא הדין לדעתי בכל עברה הנראה ממנה סתירת התורה וההתקוממות נגדה. ואפילו אכל לדעתי אדם מישראל בשר בחלב, או לבש שעטנז, או גילח פאת ראש מתוך בזיון וזלזול מחמת השקפה המתפרש ממנה שאינו מאמין אמתת התורה הזו, הרי זה לדעתי את ה' הוא מגדף, ונהרג כהריגת כופר, לא הריגת עונש . כאנשי עיר הנדחת שנהרגים הריגת כפירה לא הריגת עונש, ולפיכך ממונם נשרף ואינו ליורשיהם כשאר הרוגי בית דין.
וכך אני אומר גם על ציבור מישראל שהסכימו לעבור על איזו מצווה שתהיה, ועשו ביד רמה, הרי אלו נהרגים כולם.
נלמד את זה מפרשת בני ראובן ובני גד, אשר נאמר בהם ויאמרו כל העדה לעלות עליהם לצבא , וביארו להם בשעת ההתראה שהם כבר כפרו בהסכימם על עברה זו ויצאו מכלל כל הדת, והוא אמרם להם לשוב היום מאחרי ה' , וגם תשובתם הם אם במרד וגו' . לכן דע גם יסודות אלו בעונשין.
ועוד ממה שכלל אותו ספר שופטים [שעא] לאבד זרע עמלק. כי כשם שעונשים את הפרט כך ראוי לענוש את השבט האחד או האומה האחת, כדי להרתיע כל השבטים ולא יעזרו זה את זה על השחיתות. לפי שהם יאמרו כדי שלא ייעשה בנו כמו שנעשה בשבט פלוני, עד שאם יצא בהם בן בליעל משחית שאינו חושש לרוע עצמו ואינו חושב על רשע שהוא עושה, לא ימצא מסייעים משבטו שיעזרוהו על רשעותיו שהוא רוצה לעשות.
ולפיכך עמלק אשר קדם למלחמה נצטווינו להשמידו בחרב, ועמון ומואב אשר נטפלו לנו בציקנות וגרמו נזק בנכליהם, נענשו בהרחקה מלהתחתן בהם, והשפלתם, ולהמנע מלדרוש שלומם, לא יותר.
כל הדברים הללו גזרה אלוהית לעונש, כדי שלא יהא בו הגזמה ולא חיסור, אלא כמו שבאר יתעלה כדי רשעתו .
וממה שכלל אותו ספר זה, התקנת יד ויתד, כי ממטרות התורה הזו כפי שהודעתיך הטהרה וההתרחקות מן הלכלוכים והטנופים, ושלא יהא האדם כבהמות.
ויש עוד במצווה זו חיזוק אמונה אצל הלוחמים בפעולות אלו, כי השכינה שורה ביניהם, כמו שבאר בטעם הדבר, כי ה' אלוהיך מתהלך בקרב מחנך .
ושילב עניין אחר ואמר, ולא יראה בך ערוות דבר ושב מאחריך, להזהיר ממה שידוע ממיני השחיתות בין החיילים במחנות אם ארכה שהייתם מחוץ לבתיהם, לפיכך ציוונו יתעלה על מעשים המעלים על הלב השראת השכינה בינינו, כדי שננצל מאותם המעשים. לכך אמר 'והיה מחניך קדוש ולא יראה בך ערוות דבר' וגו'.
ואפילו בעל קרי נצטווה לצאת מן המחנה עד שיעריב שמשו, ואחר יבוא אל המחנה , כדי שיהא מושרש אצל כל אחד כי המחנה כמקדש ה', ואינו כמחנות הגויים לשחיתות ולפשע והזק הזולת ולקיחת רכושם ולא יותר, אלא מטרתנו אנו תיקון בני אדם לעבודת ה' וסדירות מצבנו.
וכבר הודעתיך שאני אתן טעמים רק לפשטי המקרא.
ועוד ממה שכלל אותו ספר זה דין יפת תואר. וכבר ידעת אמרם לא דיברה תורה אלא כנגד היצר .
ועם זאת כללה מצווה זו מן המידות הנעלות אשר ראוי שיתנהגו בהן החסידים מה שאעיר עליו, והוא, אף על פי שגבר יצרו עליו ואינו יכול להתאפק -
הרי חייב הוא לבודדה במקום צנוע, והוא אומרו: אל תוך ביתך ,
ואסור לו שילחצנה במלחמה כמו שבארו ,
וכן אסור לו לבוא עליה פעם שניה עד שישקוט אבלה ותשוך דאגתה,
ואין למנעה מלהתאבל ולהתנוול ולבכות, כמו שאמר הכתוב ובכתה את אביה ואת אמה וגו' , כי לאבלים נחת בבכיתם ועוררות אבלם עד כלות כוחותיהם הגופניים, מלסבול אותו המאורע הנפשי, כמו שיש לבעלי השמחה נחת במיני השחוק.
ולפיכך חננתה התורה ואיפשרה לה זאת עד שתלאה מן הבכי והאבל,
וכבר ידעת שהוא בעלה בגיותה.
וכן כל השלושים יום נוהגת בפרהסיא בדתה ואפילו בעבודה זרה ואין מדברים עמה בענייני אמונה כל אותו הזמן. ועם זאת אם לא החזירה לדיני התורה, אינה נמכרת ואינו משתעבד בה. והנה התחשבה התורה בעצם הדבר שבא עליה, ואף על פי שהוא בעבירה, כלומר: בעודה גויה אז, אף על פי כן אמר לא תתעמר בה תחת אשר עניתה .
הנה נתבאר מה שיש במצווה זו מן המידות הנעלות.
ונתבארו טעמי כל מצוות ספר זה. [שעב]
הערות:
הערת המתרגם: "גריבה". ובר"ש "ודין כל חלק" ואינו נכון. וברי"ח "דבר מופלא". ויתכן שצדק, והכוונה כל דין מופלא כגון תשלומי ארבעה וחמישה.
הערת המתרגם: "יעפו" ובר"ש "ולהקל" ואינו נכון.
הערת המתרגם: במדבר לה לג.
הערת המתרגם: שמות כא כג.
הערת המתרגם: ויקרא כד כ.
הערת המתרגם: "כאן " כלומר: במומין, רואין אצלינו ביצוע בעין : כאשר עשה.
הערת המתרגם: [שסז] כבר ניסו מפרשים אחדים לשער השערות בכוונת רבנו, ואינם אלא דברי ניחוש. וראה ביאורו הנפלא של רס"ג בפירושיו לתורה מהדורתי שמות כא הערה .
הערת המתרגם: שמות כא יט.
הערת המתרגם: שם כב ח.
הערת המתרגם: בר"ש "מפני שמנהגם" ושיבוש הוא.
הערת המתרגם: להכניסן במקום סגור ומגודר, ואפשר היה לתרגם "להעיזן כדרך שמעיזים", וכלשון הכתוב שלח העז את מקנך.
הערת המתרגם: כלומר: חמור יותר.
הערת המתרגם: בר"ש "שגניבתן קלה יותר" ואינו נכון.
הערת המתרגם: וכדלעיל פרק כו.
הערת המתרגם: ויקרא ה כד. ור"ש הוסיף כאן משלו "אבל על גזלתו אינו מוסיף כלום".
הערת המתרגם: יתכונן לעמוד נגדו
* . "אגרא" תירגמתי את כולן "העזה" אם כי אינה מדוייקת. כי עניינה העזה שיש בה גירוי או דחיפה טבעית. ור"ש תרגם פעם בכה ופעם בכה.
הערת המתרגם: כגון הזנות.
הערת המתרגם: כגון חמץ בפסח.
הערת המתרגם: כגון האכילה ביום הכיפורים.
הערת המתרגם: כפי הכלל שאצלנו כל לאו שיש בו כרת ויש בו מעשה לוקין עליו, וראה הלכות סנהדרין פרק יט הל' א-ב [שסח] ובר"ש השמיט "והיא המלקות ברצועה".
הערת המתרגם: כלומר: לסבור ולהיות בדעה.
הערת המתרגם: וכל הדומה לו, כפי שפירטן רבנו בפירושו למסכת מכות פ"ג מ"א. ראה שם מהדורתי, כי בנדפס שובש.
הערת המתרגם: בסבירת חומר השבועה בשם ה'.
הערת המתרגם: רי"ח השמיט "ממר" וכתב "וכדי" וראה התקפת ר"ש נגדו על כך בחבורו הקטן "פירוש המילות הזרות" שספח לספר המורה.
הערת המתרגם: וראה פירוש רס"ג לתהלים קט, מהדורתי עמ' רלח.
הערת המתרגם: אילו חייב מלקות על כל לאו שאין בו מעשה.
הערת המתרגם: מכות פ"ג מ"י.
הערת המתרגם: וראה לקמן פרק מו.
הערת המתרגם: הדעה הסברה וההשקפה שה' מנהיג את עולמו, ולא עזב ה' את הארץ כדברי הכופרים.
הערת המתרגם: וכדלעיל פרק לו. ולקמן פרק מג.
הערת המתרגם: ויקרא יז ל.
הערת המתרגם: לקמן פרק מה.
הערת המתרגם: וכדלעיל ח"ג. פרק לא.
הערת המתרגם: המתנבא בשקר.
הערת המתרגם: אפשר: המשפחות.
הערת המתרגם: המדינה בנויה מצירוף ערים, והעיר מצירוף בתים. ואם כל בית וכל משפחה יתנהלו באופן תקין על פי הערכים המוסריים הנעלים, כך יהיה גם מצב העיר והמדינה כולה.
הערת המתרגם: וראה גם לעיל פרק לג.
הערת המתרגם: סנהדרין פ"ח מ"ו. ובגמרא שם דף עב א.
הערת המתרגם: "אשנע" כוונת רבנו כנראה על אותם שהם מחוץ לטבע האנושי, כגון הבא על זכור ובהמה ואשה המביאה את הבהמה עליה. ואלה הן יתר העריות שהן במיתה. האם, ואשת האב, ואשת הבן, ובת אשתו, ובת בתה, ובת בנה, ואם אשתו, ואם אמה, ואם אביה, [שסט] והבת, ובת הבת, ובת הבן, ואשת איש.
הערת המתרגם: "אלדעוה להא" נראה לי שהכוונה המקבלה עליו באלוה כגון האומר "אלי אתה" וראה בהלכות עבודה זרה פ"ג הל' א-ה. ולכן תירגמתי כן. ובר"ש "כמתפלל לה".
הערת המתרגם: דברים יג א.
הערת המתרגם: וכך באמת גם בימינו אנו, כל אותם הדורשים"תיקונים" בדיני התורה אין להם היסוד שהוא תורה מאת ה'. ואחר שנעקר להם היסוד העיקרי נפתחה הדרך ולא נשאר שום מעצור לפניהם.
הערת המתרגם: אבות פ"א מ"א. וראה גם הלכות ממרים פרק א.
הערת המתרגם: כלומר: לבטל מצווה עשה.
הערת המתרגם: "פי צדר" ולפני ר"ש כנראה שנכתב בטעות סמך במקום צדי, ולפיכך תרגם"בסדר".
הערת המתרגם: ראה בהקדמה שם מהדורתי עמ' יא ד"ה וכשתתאמת, והלאה. וראה גם בהלכות ממרים פ"ב הל' ד.
הערת המתרגם: לפי כ"י ח, מסור. וכעין אימרת חז"ל "שלא יהב כל אחד ואחד הולך ובונה במה לעצמו" ראה חגיגה כב א.
הערת המתרגם: כפי שהדבר בעוונות כיום שנעשת תורה כעשרים תורות, ונוצר נוהג שכל אחד מדייק דקדוקי עניות מדברי שלפניו ושלפניו משלפני פניו, עד שהתוצר האחרון זר ומרוחק מן המקורות. ואילו ראוהו רבינא ורב אשי היו קורעים בגדיהם. וכפי שרמז רבנו לעיל ח"א תחילת פרק עא.
הערת המתרגם: "מנהיאת אלשריעה" ובר"ש הושמט.
הערת המתרגם: דברים כב כו.
הערת המתרגם: כלומר: אם עשה או הורה לעשות כפי עיונו ואין צורך שיהו שתיהן. וכמו שכתב רבנו בהלכות ממרים פ"ג הל' ד.
הערת המתרגם: ויקרא ד יג.
הערת המתרגם: ר"ש הוסיף "שלו "רבותינו ז"ל".
הערת המתרגם: אבות פ"ד מי"ג.
הערת המתרגם: היודע שהוא [שע] חלב כליות אלא שאינו יודע איסורו.
הערת המתרגם: בר"ש "השתכלותו" וצ"ל "סיכלותו", ויותר נכון לתרגם כאן "ג'הלה" כפי שכתבתי.
הערת המתרגם: כאן משמע להדיא שהאומר מותר מזיד הוא, ולא כן משמע בהלכות שגגות פי"ג הל' ה שהתולה בהוראת עצמו חייב חטאת קבועה. וראה גמרא שבת עב ב. ותוס' שם ד"ה באומר. ומכות ז ב, ותוס' שם ד"ה אלא.
הערת המתרגם: שאם הורו בטעות בדבר שחייבין על זדונו כרת ועל שגגתו חטאת, ועשו רוב הקהל על פיהן, מביאין פרים, וכפי חילוקיהן שנתבארו במסכת הוריות. וראה בהלכות שגגות פרק יב. ובר"ש "שלא ניצל הכתוב בחטא ההוראה בטענת שגגה" ודברי גימגום הם.
הערת המתרגם: משנה כריתות פ"ב מ"ב.
הערת המתרגם: שחציה שפחה וחציה בת חורין ומקודשת לעבד עברי. וראה הלכות אסורי ביאה פ"ג הל' יג.
הערת המתרגם: "ויג'לח" ובר"ש הושמט.
הערת המתרגם: במדבר טו ל.
* . ראה ספר המצוות מהדורתי האחרונה לאוין סג והערה , שם כתב רבנו שלוקה. ושמא כאן מדובר בעושה ביד רמה ועובר בפרהסיה, ונהרג לא על פי בית דין, ושם מדובר שלא עשה בפרהסיה ולוקה מרדות, כי בהלכות יסודי התורה פ"ה הל' י לא הזכיר מלקות וכל שכן מיתה.
הערת המתרגם: כרתות ז ב.
הערת המתרגם: ראה לעיל ח"ב פ"ה, וח"ג פרק כט, ופרק לז, ובהקדמה לפירוש המשנה, ובהלכות עבודה זרה פ"א.
הערת המתרגם: ראה פירוש רבנו לסנהדרין פי"א הל' ב. ראה שם מהדורתי. חולין פ"א מ"ב מהדורתי. ובהלכות ממרים פ"ג הל' א-ג.
הערת המתרגם: דברים יג יג-יז.
הערת המתרגם: ראה יהושע כב יב.
הערת המתרגם: שם כב טז.
הערת המתרגם: שם כב כב. [שעא]
הערת המתרגם: אפשר: למחות. וכלשון הכתוב.
הערת המתרגם: "שרורה" ובר"ש "דעותיו" וטעות הוא, ושמא צ"ל "רעותיו".
הערת המתרגם: יותר נכון "לשרש אחריו".
הערת המתרגם: אפשר גם "באופן בלתי נאות" אך העדפתי לתרגם כן על דרך הכתוב, על דבר אשר לא קידמו אתכם בלחם ובמים. ועוד שרבנו משתמש רבות במילה זו לציקנות.
הערת המתרגם: דברים כה ב.
הערת המתרגם: שם כג טו.
הערת המתרגם: שם כג יא-יב.
הערת המתרגם: במלחמותינו ובכיבושינו.
הערת המתרגם: אפשר: למשמעת לדבר ה'.
הערת המתרגם: קידושין כא ב.
הערת המתרגם: אפשר גם: לייחדה.
הערת המתרגם: דברים כא יב.
הערת המתרגם: קדושין כב א.
הערת המתרגם: אפשר: עד שינוח.
הערת המתרגם: "ואלתשעת'" ובר"ש "ולא מהמנע מהרחיצה" וכבר העירותי כמה פעמים כי רבנו מתרגם"תשעת" נוול.
הערת המתרגם: דברים כא יג.
הערת המתרגם: "ולא תנעזע" אין מתווכחים עמה על כך. ובר"ש "ולא יחלקו עליה".
הערת המתרגם: דברים כא יד. וראה [שעב] ספר המצוות מהדורתי האחרונה לא תעשה רסג הע' . שם העירותי שדברי רבנו זהים כאן ושם, שלא כמו שכתב בדעתו הר' מנחת חנוך, מצווה תקלג, וז"ל: ומסידור לשון הרמב"ם שכתב בפ"ח מהלכות מלכים נושאה בכתובה וקידושין ואם לא חפץ וכו' משלחה לנפשה, ואם מכרה עובר בלא תעשה שנאמר ומכר לא תמכרנה. נראה דווקא לאחר הגרות משנשאה. ע"ש. והנה דברי רבנו כאן להדיא שאף בעודה גויה אסור לו למכרה.
הערת המתרגם: בר"ש "מה שבאלה המצוות" ואינו נכון.
חלק שלישי
<h2>פרק [מב]</h2>
המצוות אשר כללתן הקבוצה השביעית: [ממונות]
והם דיני הממונות, הם אשר מנינום במקצת ספר משפטים ומקצת ספר קניין, והם כולם טעמיהם גלויים, והוא שהם הכרע משפטי צדק בעסקים הנוהגים בין בני אדם בהכרח, ושלא תהא בהן חריגה מן הסיוע המועיל לשני הצדדים, לא שיתכוון אחד המתעסקים להגדיל חלקו לגמרי, ושיהא הוא המרוויח, מכל הצדדים.
תחילתן שלא תהא שם אונאה בשעת המשא ומתן , אלא הרווחים הרגילים המקובלים , וקביעת תנאים שבהם יתקיים המקח , והזהיר על האונאה אפילו בדברים כידוע.
ואחר כך דין ארבעה שומרים, ואופן הצדק והיושר שבו ברור.
והוא, כי שומר חינם שאין לו הנאה כלל בעניין הזה ואינו אלא עושה חסד, פטור מן הכל, וכל פגע שיארע הוא הפסד של בעל הרכוש.
ושואל אשר כל ההנאה שלו ובעל הרכוש הוא שעושה לו חסד, חייב בכל, וכל הפגעים שיארעו הם הפסד השואל .
אבל נושא שכר והשוכר הרי כל אחד מהם - כלומר: השומר ובעל הממון - שותפים בהנאה, ולפיכך חולקו הפגעים ביניהם, כל פגע שהוא מחמת חוסר הקפדה בשמירה מפסיד אותו השומר, והם גניבה ואבדה, כי בגניבה ובאבדה יש רשלנות מסוימת מלהרבות בביקורת ובשמירה המעולה , וכל פגע שאין עצה במניעתו והם שבורה ושבויה ומתה שהם אונסין הרי הם הפסדו של בעל הממון.
וכן הפליג בחמלה על השכיר מחמת עניו וציווה להחיש מתן שכרו , ושלא להונותו במאומה ממה שמגיע לו, כלומר: ליתן לו בכדי עבודתו. ומן הרחמנות עליו שלא למנוע אפילו הבהמה מלאכול ממה שהם עושים בו מן המזון כפי דיני מצווה זו.
ועוד מדיני ממונות הירושות והיא מידה נעלה, כלומר: שלא ימנע האדם טוב מן הזכאי לו, וכיון שהוא הולך למות אל תהי עינו צרה ביורשו ואל יפזר ממונו, אלא יניחהו ליותר זכאי מבני אדם בו, והוא הקרוב הקרוב יותר, לשארו הקרוב אליו ממשפחתו , וכבר ביאר את זה, הזרע , ואחריו האח, ואחריו הדוד כידוע . ויבכר גדול בניו בשל קדמת חיבתו, ולא ילך אחר שאיפתו, לא יוכל לבכר את בן האהובה וגו' .
ומידה זו מאמצת אותה ומקפידה עליה תורת האמת הזו מאוד, כלומר: העדפת הקרובים וההתאגדות עמהם, כבר [שעג] ידעת דבר הנביא 'ועוכר שארו אכזרי' , ולשון התורה בצדקות, לאחיד לענייך וגו' . והחכמים ז"ל מחבבים מאוד מידת האדם שהוא מקרב את קרוביו ונושא את בת אחותו .
וכבר לימדה אותנו תורה במידה הזו הפלגה גדולה מאוד, והיא שראוי לו לאדם לקרב את קרוביו ולהעדיף הענקת המשפחה מאוד, ואפילו הרע לו קרובו ועשקו, ואפילו היה אותו הקרוב בתכלית השחיתות, הכרחי שיביט הקרוב על המשפחה בעין החמלה, אמר יתעלה 'לא תתעב אדומי כי אחיך הוא' .
וכן כל מי שנזקקת לו אי פעם, וכל מי שנהנית ממנו, ובאה עליו עת רעה, ואפילו הרע לך אחרי כן, חובה לגמול לו זכותו על מה שקדם, אמר יתעלה 'לא תתעב מצרי כי גר היית בארצו' , וכבר ידוע עד כמה הרעו לנו המצרים אחרי כן .
הבט נא כמה מידות נעלות אנו למדים מן המצוות הללו, ושני אלה אינן מן הקבוצה הזו השביעית, אלא שבגלל העדפת הקרובים בירושה נתגלגלו הדברים למצרי ואדומי.
הערות:
הערת המתרגם: אפשר: קביעת. ובר"ש "שיעור".
הערת המתרגם: "אלתעאון " ההיעזרות וההסתייעות זה בזה.
הערת המתרגם: ויקרא כה יד.
הערת המתרגם: בבא בתרא פט א. וראה הלכות מכירה פי"ד.
הערת המתרגם: הקרקעות בכסף בשטר ובחזקה, והמטלטלין בהגבהה ובמשיכה וכולן בחליפין.
הערת המתרגם: ויקרא יז. וראה בבא מציעאה נח ב.
הערת המתרגם: כ"ה במקור. ובר"ש "השומר" ואע"פ שאין בכך כלום לא היה צריך לשנות.
הערת המתרגם: ר"ש תרגם כאן מקופיא.
הערת המתרגם: בר"ש הושמט "שהן אונסין ".
הערת המתרגם: דברים כד טו. וכאן מפרש רבנו "עני" תואר ולא שם. ובמסכת כלים פרק טז מ"ז פירש שהוא הפועל, ראה שם.
הערת המתרגם: בבא מציעאה פ"ז מ"ב.
הערת המתרגם: בר"ש "אל יקנא".
הערת המתרגם: במדבר כז יא.
הערת המתרגם: "אלולד" הוו חרוקה והלמד נחה, ותרגומה הזרע כולל בנים או בנות במקום שאין בנים או צאצאיהם. ור"ש טעה בקריאתה וקרא וו פתוחה ולמד פתוחה ולפיכך תרגם "שהבן קודם" והוצרך להוסיף "ואח"כ הבת" ואין צורך לכל זה.
הערת המתרגם: פירוטים בהשתלשלות הירושה ראה פירוש רבנו לבבא בתרא פ"ח מ"ב מהדורתי, כי בנדפס שובש.
הערת המתרגם: דברים כא טז.
הערת המתרגם: אפשר גם "ההסתפחות" כלומר: שישתדל האדם להיות בקשר עם קרוביו. ובר"ש "נשיאת פני הקרובים והטיב להם" ולא דק. [שעג]
הערת המתרגם: משלי יא יז.
הערת המתרגם: דברים טו יא.
הערת המתרגם: ראה יבמות סב ב.
הערת המתרגם: "צלה" הענקה ומתת, וכן תרגם רס"ג הענק תעניק לו, דברים טו יב. ובר"ש "ולקרב מאוד כל מי שיש לו עמו אחווה" ואינו נכון.
הערת המתרגם: וברים כג ח.
הערת המתרגם: שם כו ו.
<h2>פרק [מג]</h2>
המצוות אשר כללתן הקבוצה השמינית: [זמנים]
הם המצוות אשר מנינום בספר זמנים, וכולן טעמם מפורש בכתוב פרט למעטים.
עניין השבת הרי טעמה מפורסם מכדי שיהא צורך לבארו, כבר ידוע ערך מה שיש בה מן המנוחה, ונעשו שביעית חיי כל אחד בעונג ומנוחה מן העמל והיגע אשר לא ינצל מהן קטן ולא גדול, עם השרשת ההשקפה רבת הערך מאוד לדורות, והיא הדעה בחידוש העולם .
וגם עניין יום צום כיפור טעמו ברור למתן רעיון התשובה , והוא היום אשר ירד בו אדון הנביאים בלוחות שניות ובשרם במחילת חטאם הגדול , ונעשה אותו היום לעולם יום תשובה ועבודה בלבד, ולפיכך נמנעה בו כל הנאה גופנית, וכל עסק בתועלת גופנית כלומר: עשית המלאכות, ונצטמצמנו בו על הוידויים, כלומר: ההודאה בחטאים והתשובה מהן.
אבל ימים טובים הרי כולם לשמחות ולהתקהלויות הגורמים הנאה שהיא הכרחית לאדם על הרוב , והם גם מועילים בהתקרבויות הדרושות להיות בין בני אדם בקיבוצים המדיניים. וייחוד אותם הימים יש להן טעמים.
הפסח הרי עניינו מפורסם . והיותו שבעת ימים, לפי שמחזור שבעת ימים הוא מחזור ממוצע בין היום הטבעי והחודש הירחי , וכבר ידעת כי יש למחזור הזה מבוא גדול בעניינים הטבעיים , וכך הוא [שעד] גם בעניינים התורתיים, כי התורה מתדמה לטבע תמיד ומשלימה את הדברים הטבעיים מבחינה מסוימת, כי הטבע אינו בעל מחשבה ורעיון, והתורה איזון והנהגה של ה', שהוא חונן הדעת לכל בעל דעת . ואין זה מטרת הפרק, ולכן נחזור למה שאנו עתה בו.
ושבועות הוא יום מתן תורה, ומגדולת אותו היום ורוממותו נספרו הימים מן הראשון לחגים עד לו, כמי שמצפה לבוא האהוב בבני אדם אליו שהוא סופר את הימים בשעות, וזהו טעם ספירת העומר מיום ניתוקם ממצרים עד יום מתן תורה, שהוא היה המטרה והתכלית של יציאתם, ואביא אתכם אלי , ולא היה אותו המעמד העצום אלא יום אחד, כך זכרונו בכל שנה יום אחד.
אבל אכילת המצה אלו היה יום אחד לא היינו מרגישים אותו ולא עניינו ניכר, כי פעמים רבות אוכל האדם מין אחד מן המאכלים יומיים ושלשה, אבל ייראה עניינו ויתפרסם סיפורו בהתמדת אכילתו מחזור שלם.
וכן ראש השנה יום אחד, כי הוא יום תשובה והערה לבני אדם מתרדמתם, ולפיכך תוקעין בו בשופר כמו שביארנו במשנה תורה , וכאילו הוא הצעה ופתיחה ליום הצום, כפי שהינך רואה מפורסם במסורת האומה מרציפות עשרת ימים שמראש השנה ועד יום הכיפורים .
אבל סוכות אשר המטרה בו השמחה והששון הרי הוא שבעה ימים כדי לפרסם הדבר. אבל היותו בתקופה זו, כבר נתבאר בתורה טעם הדבר באוספך את מעשיך מן השדה , כלומר: בעת שהאדם פנוי ונח מן העבודות ההכרחיות. וכבר הזכיר אריסטו בתשיעי מספר המידות כי כך היה הדבר המפורסם בעמים מקדם אצלם, אמר בלשון זה:
הזבחים לפנים וההתקהלויות היו נעזרים אחר אסיף התבואות כאילו הן קורבנות בגלל הרווחה. זה לשונו.
ועוד, ישיבת הסוכה בעת זו סבילה, אין חום גדול ולא גשם טורד.
ושני החגים הללו יחד כלומר: סוכות ופסח מלמדים רעיון ומידות:
הרעיון בפסח היא זיכרון אותות מצרים והשרשתן לדורות,
אבל הרעיון בסוכות השרשת אותות המדבר לדורות.
והמידות, הם שיהא האדם זוכר תמיד ימי הרעה בימי הטובה כדי שתגדל תודתו את ה' ותושג לו הענווה ושפלות הרוח, ולכן יאכל מצה ומרור בפסח כדי לזכור מה שאירע לנו .
וכן יצאו מן הבתים וישבו בסוכות כדרך שעושים העמלים שוכני המדברות והיערות, כדי לזכור שכך היה מצבנו לפנים, כי בסוכות הושבתי את בני ישראל וגו', ועברנו מזה לשכון בתי משכיות, במיטב המקומות שבעולם והדשן ביותר, בחסדי ה' והבטחתו לאבותינו, לפי שהיו אנשים שלמים בהשקפותיהם ומידותיהם, כלומר: אברהם ויצחק ויעקב, כי גם זה ממה שהתורה סובבת עליו, כלומר: שכל טובה שיטיב בה והטיב אינה אלא בזכות אבות הואיל ושמרו דרך ה' לעשות צדקה [שעה] ומשפט .
אבל זה שסוכות יוצאים ממנו לחג אחר כלומר: שמיני עצרת, הוא להשלים בו את השמחות שלא היה אפשר לעשותן בסוכות אלא בחצרות המרווחות ובבניינים.
אבל ארבעת מינים שבלולב כבר אמרו חכמים ז"ל בכך טעמים מסוימים על דרך הדרשות אשר דרכם ידוע אצל מי שמבין דבריהם, והוא, שהם אצלם כעין המליצות הפיוטיות, לא שכך הוא עניין אותו הכתוב.
ונחלקו בני אדם בדרשות שני חלקים:
חלק נדמה לו שהם אמרום על דרך ביאור עניין אותו הפסוק,
וחלק זלזל בהן ועשאן ללעג כי הדבר פשוט וברור שלא זה הוא עניין הכתוב .
ואותו החלק נאבק ונתווכח על אימות הדרשות לפי דמיונו וההגנה עליהן, ודימה שכך הוא עניין הכתוב, ושמשפט הדרשות כמשפט הדינים המקובלים.
ולא הבינו שתי הכתות שהם על דרך המליצות הפיוטיות אשר לא יסופק עניינם לבעל תבונה, ונתפרסמה דרך זו באותו הזמן ונשתמשו בה הכל, כדרך שמשתמשים הפייטנים במאמרים הפיוטיים.
אמרו ז"ל: תני בר קפרא ויתד תהיה לך על אזנך , אל תקרא אוזנך אלא אוזנך, מלמד שאם ישמע אדם דבר מגונה ייתן אצבעו בתוך אזנו . מי ייתן וידעתי האם התנא הזה לדעת הסכלים הללו כך סבור בפירוש פסוק זה, ושזה הוא עניין המצווה הזו, ושהיתד היא האצבע ואזנך הם שתי האזניים. אינני חושב שמי שהוא משלמי הדעת יסבור כן.
אלא זו מליצה פיוטית נאה מאוד, זירז בה על מידה נעלה, והוא: כשם שאסור לומר דבר מגונה, כך אסור לשמעו, והסמיך את זה לפסוק על דרך המשלים הפיוטיים.
וכך כל מה שאומרים בדרשות אל תקרי כך אלא כך, זהו עניינו.
וכבר יצאתי מן העניין, אלא שהיא תועלת שצריך לה כל בעל דעה מן התורתיים והרבניים , ואחזור להמשך דברנו.
ואשר נראה לי בארבעת מינין שבלולב, שהיא שמחה וששון על יציאתם מן המדבר, שהיה לא מקום זרע ותאנה וגפן ורימון ומים אין לשתות , אל מקום עצי פרי ונהרות, לפיכך נלקח לזיכרון לכך הנאה שבפירותיה, ובעל הריח הטוב, והעלים הנאים, וגם הנאה שבעשבותיה כלומר: ערבי נחל.
וארבעת המינים הללו הם אשר כוללים שלשה דברים:
האחד ריבוי מציאותם בארץ ישראל ביאורך העת ויכול כל אחד להשיגם.
והעניין השני הם היותר נאים במראיהן וחזותן, ומהן בעלי ריח טוב והם אתרוג והדס, אבל לולב וערבה הרי הם נעדרי ריח טוב ורע.
והעניין השלישי שעומדין במראיהן כל שבעת הימים, מה שלא יתכן כן באפרסקים וברימונים ובפרישים ובקרוסטמלין ודומיהן. [שעו]
הערות:
הערת המתרגם: "עטתם אלכ'טר" וכעין זה תרגם ר"ש. ואפשר "רבת הסכנה". ור"ל כי אי האמונה בחידוש העולם סכנתה מרובה, כי היא כפירה בתורה ויציאה מכלל הדת היהודית, וכפי שקדם לעיל ח"ב פרק כז.
הערת המתרגם: "אלקול" סברה דעה והשקפה. ואינה סתם אמירה.
הערת המתרגם: ראה גם לעיל ח"ב פרק לא.
הערת המתרגם: רא" גם לעיל בחלק זה פרק לו. ופרק מא.
הערת המתרגם: ראה פרקי ר' אליעזר פרק מו.
הערת המתרגם: "אטרחת" נעזבה, נזנחה. הושלכה. ותירגמתי כן אם כי אינו מדוייק לפי המקור, ובר"ש "נאסרה".
הערת המתרגם: וכאן רומז רבנו גם למצוות "הקהל" של מוצאי שביעית בחג הסוכות, שיש בה למען ישמעו ולמען ילמדו. וכעין הקהל זוטא נעשה באופן טבעי בכל החגים. וראה גם רס"ג באמונות ודעות מאמר שלישי סוף פרק ב.
הערת המתרגם: זכור את היום הזה אשר יצאתם ממצרים. שמות יג ג. ורבים כאלה.
הערת המתרגם: בר"ש "השמשי" ואינו נכון.
הערת המתרגם: לעניין זה ראה קרשקש שהביא כמה פירושים.
הערת המתרגם: ויש להניח כי כוונת רבנו למה שהובא [שעד] בתחילת "אלקאנון" לאבן סינא, ובדברי אבוקראט על השביעית. וראה בספר "שער המספר" (המיוחס לראב"ע ?) שהזכיר דברי רבנו כאן, וציין גם לספר "התמר" ויתר השביעיות שכתב שם הטיבעיים והדימיוניים. וראה גם הראב"ע בפירוש לתורה שמות ג פסוק טו. וראה גם מיטפיזיקה לאריסטו ספר א פרק ה.
הערת המתרגם: ראה לעיל ח"ב פרק לט ופרק מ. וכאמור בדניאל ב כא יהיב חכמתא לחכימין.
הערת המתרגם: שמות יט ד. ותרגם אונקלוס: וקריבית יתכון לפולחני.
הערת המתרגם: הלכות תשובה פרק שלישי הל' ד. אע"פ שתקיעת שופר בראש השנה גזרת הכתוב רמז יש בו, כלומר: עורו עורו ישנים משנתנם והקיצו נרדמים מתרדמתכם וחפשו במעשיכם וזכרו בוראכם וחזרו בתשובה.
הערת המתרגם: וידועים באומה בשם"עשרת ימי תשובה".
הערת המתרגם: נכפל בו הציווי על השמחה כמה פעמים. וכך תיקנו לנו מנוסח התפלה "זמן שמחתינו".
הערת המתרגם: שמות כג טז.
הערת המתרגם: אתיקה ניקומכיא ספר ח פרק יא. ושמא לפני רבנו הייתה חלוקת הספר שונה לפיכך ציין בתשיעי.
הערת המתרגם: אפשר: השקפה.
הערת המתרגם: וראה גם לעיל בחלק זה פרק לט, בטעם מקרא בכורים.
הערת המתרגם: ולפיכך כל שלא אמר שלשה דברים פסח מצה ומרורים לא יצא ידי חובתו. משנה פסחים פ"י מ"ה.
הערת המתרגם: ויקרא כג מג.
הערת המתרגם: ר"ש הוסיף כאן [שעה] "אברהם יצחק ויעקב".
הערת המתרגם: ראה בראשית יח יט.
הערת המתרגם: ראה ויקרא רבה ל, ח--סו.
הערת המתרגם: על שינויי השקפות בני אדם בדרשות חז"ל ראה הקדמת רבנו לפירוש המשנה, מהדורתי סדר זרעים עמ' לה ד"ה והרביעי. ובפירושו לסנהדרין פ"י מ"א מהדורתי עמ' ר ד"ה וממה, והלאה. וראה גם התקפתו החריפה של רבנו על תופשי הדרשות כפשוטם במאמר תחיית המתים מהדורתי עמ' עא והלאוס שם כתב והם היותר סכלים בבני אדם ויותר תועים מן הבהמות. ע'ש.
הערת המתרגם: כלומר: החלק הראשון מאמיני הנמנעות התופשים דברי חז"ל כפשוטם, וכמו שכתב רבנו בסנהדרין שם.
הערת המתרגם: דברים כג יד.
הערת המתרגם: כתובות טו א.
הערת המתרגם: שתי הכתות גם יחד.
הערת המתרגם: מאמיני תורה שבעל פה ומסורת חז"ל, להוציא את הקראים שהם הם שתפשו אגדות חז"ל שאינם כפשוטם כדי להונות בהם את הרבניים, והם שעשו דברי חז"ל ללעג. ובר"ש "והרבנים" ולא דק.
הערת המתרגם: במדבר כ, ה.
הערת המתרגם: בתקופת האסיף.
הערת המתרגם: "נצ'ארתהא" ובר"ש "לחותם ורעננותם" ואם תרגום הוא אינו נכון, ואם פירוש נקבל.
הערת המתרגם: "ספרג'ל" כך פירש רבנו בכלאים פ"א מ"ד והם ה"חבושים". ובר"ש "אספרג'ל" וכך באמת נקרא גם בירושלמי. אך ברור לי שלא על פי הירושלמי תרגם כן אלא מפני שלא ידע שמם העברי.
הערת המתרגם: בר"ש "ובאגס" וראה פירוש רבנו לכלאים פ"א מ"ד מהדורתי והערה . [שעו]
<h2>פרק [מד]</h2>
המצוות אשר כללתן הקבוצה התשיעית: [ספר אהבה]
הם המצוות אשר מנינום בספר אהבה, וכולם סיבתם ברורה וטעמם גלוי, כלומר: שתכלית אותן העבודות זכירת ה' תמיד ואהבתו ויראתו וקבלת המצוות באופן כללי , ושנאמין בו יתעלה מה שהכרחי לכל דתי להאמין , והם התפילה וקריאת שמע וברכת המזון וכל הנספח להן, וברכת כוהנים ותפילין ומזוזה וציציות ורכישת ספר תורה והקריאה בו בעתים
כל אלה מעשים המקנים השקפות מועילות, וזה פשוט וברור אין צורך לומר בו דבר נוסף, כי זה כפילות ולא יותר. [שעז]
הערות:
הערת המתרגם: שים לב לאמור גם לעיל בחלק זה פרק כח ופרק לב.
הערת המתרגם: תרגמתי אמנם "אמונה" וכך תרגם ר"ש כדרכו. אך בהחלט אינו נכון, וכבר העירותי פעמים רבות כי "עקידה" ו"אעתקאד" איננה סתם אמונה אלא דעה השקפה וסברא שהגיע האדם אליה מתוך ידיעה יסודית, וכמו שכתב רבנו לעיל ח"א פרק נ, ושם ציינתי גם לדברי רס"ג.
הערת המתרגם: ידועה היא מחלוקת הראשונים אם יוצא אדם ידי חובתו בקניית ספר תורה מוכן או דווקא שיכתוב בעצמו או יזמין אצל האומן כדי שיהא שילוחו כמותו, וכאן כותב רבנו "שלתנא" קנייה, רכישה. וראה הלכות ספר תורה פ"ז הל' א. וספר המצוות עשין יח.
<h2>פרק [מה]</h2>
המצוות אשר כללתם הקבוצה העשירית [בית הבחירה]
הם אשר מנינום בהלכות בית הבחירה, והלכות כלי המקדש והעובדים בו, והלכות ביאת המקדש, וכבר הודענו תועלת קבוצה זו באופן כללי .
וידוע כי עובדי עבודה זרה היו משתדלים לבנות היכליהם ולהעמיד פסליהם במרומי המקומות שמוצאים שם, על ההרים הרמים , לפיכך קידש אברהם אבינו הר המוריה מפני שהוא ההר הגבוה ביותר שם , ופרסם בו את הייחוד, וקבע הרוח שמתפללים כנגדה והגבילה לפאת מערב לפי שקדש הקדשים במערב, והוא עניין אמרם שכינה במערב .
וכבר בארו ז"ל בגמר יומא שאברהם אבינו קבע את הרוח שפונים אליה בתפלה כלומר: בית קדש הקדשים, וטעם הדבר לדעתי כיון שהייתה ההשקפה המפורסמת בעולם אז עבודת השמש ושהיא האלוה, ואין ספק שהיו כל בני אדם פונים למזרח, ולפיכך פנה אברהם אבינו למערב בהר המוריה, כלומר: במקדש, כדי שיהו אחוריו לשמש , הלא תראה ישראל בזמן רשעם וכפירתם ושיבתם לאותם ההשקפות הקדומות הנפסדות מה עשו, אחריהם אל היכל ה' ופניהם קדמה והמה משתחויתם קדמה לשמש והבן דבר נפלא זה.
וכן אין ספק לדעתי כי אותו המקום אשר קידש אברהם אבינו בחזון, היה ידוע אצל משה רבנו ואצל רבים , כי אברהם כבר ציווה אותם שיהא זה בית עבודה, כמו שבאר המתרגם ואמר, ופלח וצלי אברהם תמן באתרא ההוא ואמר [שעז] קדם ה' הכא יהון פלחין דריא וגו' . אבל מדוע לא הזכירו בפירוש בתורה ולא ייחדו אלא נרמז עליו ונאמר אשר יבחר ה' וגו' , יש בכך לדעתי שלוש חכמות: .
האחת כדי שלא יחזיקו בו העמים וילחמו עליו מלחמה קשה כאשר ידעו שהמקום הזה מטרת התורה מכל העולם .
והשנית שלא ישחיתוהו אותם שהוא בידיהם עתה ויהרסוהו ככל יכלתם.
והשלישית והיא היותר חשובה, כדי שלא יבקש כל שבט שיהא זה בנחלתו ויכבוש אותו , ויהיה שם מן המחלוקת והקטטה כמו שאירע בדרישת הכהונה ולפיכך בא הציווי שלא יבנה בית הבחירה כי אם אחר הקמת מלך, כדי שתהא ההחלטה ביד אחד ויסתלקו הקטטות כמו שביארנו בספר שופטים .
וידוע כי ההם היו בונים היכלות לכוכבים ונותנים באותו ההיכל הצורה שהסכימו על עבודתה , כלומר: צורה מיוחסת לכוכב מסוים או לחלק מן הגלגל , לפיכך נצטווינו אנו לבנות היכל לו יתעלה, ונצניע בו את הארון, אשר בו שני לוחות הכוללים אנכי ולא יהיה לך. .
וכבר ידוע כי יסוד הדעה בנבואה קודם לדעה בתורה, כי אם לא יהא נביא אין תורה, ואין החזון בא לנביא כי אם באמצעות המלאך, ויקרא מלאך ה' , ויאמר לה מלאך ה' , וזה רב מלספור, ואפילו משה רבנו תחילת נבואתו במלאך, וירא מלאך ה' אליו בלבת אש , הנה נתבאר כי הדעה במציאות המלאכים קודמת לדעה בנבואה, והדעה בנבואה קודם לדעה בתורה.
וכיון שלא ידעו ה"צאבה" את מציאות ה' יתרומם ויתעלה, וחשבו כי המצוי הקדמון אשר לא ישיגהו העדר כלל הוא הגלגל וכוכביו, וכי כוחות שופעים ממנו על הצלמים ומקצת האילנות כלומר: האשרות , דימו כי הצלמים והאילנות הם המשרים חזון על הנביאים ומדברים עמהם בנבואה, ומודיעים להם מה יועיל ומה יזיק, כמו שביארנו לך משיטותיהם בנביאי הבעל ונביאי האשרה.
וכאשר נתברר האמת לחכמים, ונודע בהוכחה שיש שם מצוי שאינו גוף ולא כוח בגוף הוא האלוה האמת, והוא אחד, ושיש שם גם נמצאים אחרים נבדלים שאינם גופים, והם אשר שפעה עליהם מציאותו יתעלה והם המלאכים כמו שביארנו. וכל הנמצאים הללו מחוץ לגלגל וכוכביו, נודע בבירור כי אותם המלאכים הם אשר מנבאים את הנביאים באמת, לא הצלמים והאשרות.
הנה נתבאר במה שהקדמנו כי הדעה במציאות המלאכים נספחת לדעה במציאות ה' וכי בכך תתקיים הנבואה והתורה, ולחיזוק הדעה ביסוד הזה ציווה יתעלה [שעח] לעשות על הארון צורת שני מלאכים לבסס מציאות המלאכים בדעת ההמון, שהיא השקפה אמיתית שניה לדעה במציאות ה', והוא המקור לנבואה ולתורה, ומבטל עבודה זרה כמו שביארנו.
ואלו הייתה צורה אחת כלומר: צורת כרוב אחד, היה בכך מקום הטעיה, והיו מדמים כי הצורה הזו האלוה הנעבד כמו שהיו עושין עובדי עבודה זרה, ושגם המלאך פרט יחיד , ואז יביא הדבר לשניות מסוימות.
וכיון שנעשו שני כרובים, עם האמירה בפירוש ה' אלוהינו ה' אחד נתקיימה השרשת ההשקפה במציאות המלאכים ושהם רבים, והבטחנו שלא יטעו בהם שהם אלוה, כי האלוה אחד, והוא ברא את הריבוי הזה.
וכן עשו מנורה לפניו רוממות וכבוד לבית, כי הבית שנרות דולקים בו תמיד והוא מוסתר בפרוכת יש לו בנפש רגש גדול, וכבר ידעת הדגשת התורה את הדעה על רוממות המקדש ויראתו, כדי שיהא לאדם התפעלות שפלות הרוח והכניעה בעת ראייתו ואמר ומקדשי תיראו , והשווהו לשמירת שבת חיזוק ליראת המקדש. והצורך למזבח הקטורת ומזבח העולה וכליהם ברור.
אבל השולחן ושיהא עליו לחם תמיד איני יודע לכך טעם, ולא מצאתי עד כה לאיזה דבר איחסהו .
אבל האזהרה מלסתת אבני המזבח כבר ידעת טעמם בכך, ואמרם אינו דין שיונף המקצר על המאריך , וזה טוב על דרך הדרשות כמו שהזכרנו . והטעם לכך ברור, והוא, שעובדי עבודה זרה היו בונים את המזבחות באבני גזית, לפיכך הזהיר מלהתדמות להם. ושיהא המזבח של אדמה, הרחקה מלהתדמות להם, אמר מזבח אדמה תעשה לי . ואם היה הכרח ונעשה מאבנים יהיו בצורתן הטבעית ואין מסתתין אותן , כמו האזהרה על אבן משכית ועל נטיעת עץ אצל המזבח , והמטרה כולה אחת, והיא שלא נעבוד את ה' בצורת פרטי עבודותיהם שהיו עושים אותם לנעבדיהם.
ועל עניין זה הזהיר באופן כללי ואמר איכה יעבדו הגויים האלה את אלוהיהם ואעשה כן גם אני , כלומר: שלא לעשות כן לה' , מחמת הטעם שאמר כי כל תועבת ה' אשר שנא עשו לאלוהיהם וגו' .
וכבר ידעת פרסום עבודת פעור באותם הזמנים, ושהיא בגלוי הערווה, ולפיכך נצטוו הכוהנים לעשות מכנסים לכסות [שעט] בשר ערווה בשעת העבודה ועם כל זה לא לעלות למזבח במעלות, אשר לא תגלה ערוותך עליו.
אבל מה שהשמירה והביקורת סביב המקדש תמיד הרי זה רוממות לו וכבוד , וגם כדי שלא יתפרצו הסכלים והטמאים אליו, ולא במצב של נוול כמו שיתבאר.
ומכלל הדברים המביאים להידור המקדש ורוממותו כדי שתהא לנו יראה ממנו, שלא יכנס אליו שיכור ולא טמא ולא מנוול כלומר: פרוע ראש וקרוע בגדים, ושכל עובד יקדש ידיו ורגליו.
וכן עוד לרוממות הבית רומם כבוד עובדיו, ונתייחדו הכוהנים והלויים, ונעשה לכוהנים הלבוש היותר נכבד נאה ויאה, בגדי קודש לכבוד ולתפארת , ושלא ישמש בעבודה בעל מום, ולא בעל מום בלבד, אלא אף הכיעורים פוסלים בכוהנים כמו שנתבאר בדיני מצווה זו , לפי שאין האדם מכובד אצל ההמון בצורתו האמיתית , אלא בשלמות אבריו ויופי בגדיו , והמטרה רוממות שתהא לבית הזה ומשרתיו * אצל הכל.
אבל בן לוי שאינו מקריב ואין לחשוב עליו שהוא מכפר עונות כפי שנאמר בכוהנים וכיפר עליו , וכיפר עליה , אלא המטרה בלוי אמירת השיר בלבד, הרי הוא נפסל בקול , כי גם מטרת השיר התפעלות הנפשות לאותם הדברים, ואין הנפש מתפעלת אלא לנעימות הערבות, גם עם הכלים, כפי שהיה הדבר במקדש תמיד.
ואפילו הכוהנים הכשרים העומדים במקדש מוזהרים מלשבת בו , ומלהכנס להיכל בכל עת, ומלהכנס לקודש הקודשים תמיד, פרט לכהן גדול ביום הכיפורים ארבע פעמים לא יותר, כל זה רוממות למקדש.
וכיון שהמקום המקודש נשחטין בו זבחים רבים בכל יום, ומחתכיו בו בשר, ונקטר , ונרחצין בו הקרבים , אין ספק שאלו הניחוהו כפי המצב הזה בלבד היה ריחו כריח בתי המטבחים , ולפיכך ציווה בו בהקטרת: הקטורת פעמים בכל יום בבקר ובין הערבים, כדי לבשם ריחו וריח בגדי כל העובדים שם, כבר ידעת אמרם מיריחו היו מריחין ריח הקטורת , וגם זה ממה שמקיים יראת המקדש.
אבל אילו לא היה לו ריח טוב, כל שכן אילו היה ההפך, הייתה ההרגשה הפך הרוממות, כי הנפשות נינוחות מאוד לריחות הבשמים ונמשכות אליהן, וקצות מן הריחות הרעים ומתרחקות מהם.
אבל שמן המשחה כלל שתי תועליות: לבשם דבר שנמשחים בו, והדעה ברוממות [שפ] אותו הדבר הנמשח וקידושו וכבודו על זולתו ממינו, בין שהיה אדם או בגד או כלי, הכל חוזר ליראת המקדש, שהיא סיבה ליראת ה', מפני שזה גורם להתפעלות כאשר פונים אליו, ויתרככו הלבבות הקשוחים ויכנעו, אשר הנחה ה' כל ההנחיות הללו בעצות מרחוק כדי לרככם ולהביאם לשפלות הרוח כאשר יפנו אל הבית הזה, ואז יקבלו ציוויי ה' המכשירים את האדם וייראוהו, כפי שמתבאר לנו בכתוב בתורה, ואכלת לפני ה' אלוהיך במקום אשר יבחר לשכן שמו שם מעשר דגנך תירשך ויצהרך ובכורות בקרך וצאנך למען תלמד ליראה את ה' אלוהיך כל הימים .
הנה נתבארה לך התכלית המכוונת בכל הפעולות הללו מה היא.
אבל טעם האזהרה מלעשות כמו שמן המשחה והקטורת הרי הוא פשוט מאוד, כדי שלא יהא אפשר להריח אותו הריח כי אם שם, ותהיה ההתפעלות בו יותר.
ועוד כדי שלא יחשבו כי כל מי שנמשח בשמן הזה או בכמוהו נתקדש, ויבואו מכך קלקולים גדולים וקטטות.
והטעם שהארון נישא על הכתף לא על העגלות, הרי אופן הרוממות בכך ברור. ואין משנים את תוארו ואפילו בהוצאת הבדים מן הטבעות.
וכן אין לקלקל תבנית האפוד והחושן ואפילו בהזחת אחד מהן מעל השני.
ושיהו מעשה כל הבגדים מחוכמים באריג ללא גזרה וקריעה, כדי שלא תפסד צורת האריג .
וכן הוזהר כל אחד מעובדי המקדש מלהתעסק בעבודת זולתו, כי העבודות המסורות לציבור, אם לא יתייחד כל אדם בעבודה מוגדרת יבואו לידי רשלנות ורפיון בכל.
וכן פשוט הוא כי הדירוג הזה במעלות, שעשו להר הבית דינים, ולחיל דינים, ולעזרת נשים דינים, ולעזרה דינים, וכך עד קדש הקדשים , כל זה תוספת רוממות והשראת יראה יתרה בלב כל הפונה לשם, והנה הבאנו טעמי פרטי כל הקבוצה הזו.
הערות:
הערת המתרגם: לעיל בפרק לה מחלק זה.
הערת המתרגם: דברים יב ב.
הערת המתרגם: "מיז" הבחנה יחוד וקידוש. ובר"ש הראשונה "בחר" והשניה "ייחד". ולדעתי "קדש" כוללת הכל.
הערת המתרגם: וכמו שנתפרש על ידי יחזקאל (כ מ) כי בהר קדשי בהר מרום ישראל וכו'.
הערת המתרגם: "וכ'צץ אלקבלה וחדדהא לעין אלגרב" ור"ש השמיט כל זה וכתב "וייחד המערב" ואינו נכון.
הערת המתרגם: בבא בתרא כה א.
הערת המתרגם: איני יודע למה מתכוון רבנו בגמרא יומא.
הערת המתרגם: אף כאן כתב ר"ש "ומאברהם אבינו ייחד המערב".
הערת המתרגם: וראה גם תמיד פ"ד מ"א ופירוש רבנו שם מהדורתי. והרי אברהם תיקן והתפלל רק תפילת שחרית כדאיתה בברכות כו ב. ואם כן תפילתו תמיד אחוריו לשמש, ואף תפילת יצחק שהיא מכי ינטו עדין איננה מול השמש.
הערת המתרגם: "רדתהם" ובר"ש הושמט.
הערת המתרגם: יחזקאל ח טז. וראה משנה סוכה פ"ה מ"ב.
הערת המתרגם: ראה גם הלכות [שעז] בית הבחירה פ"ב הל' ב.
הערת המתרגם: תרגום אונקלוס לבראשית כב יד, ויקרא אברהם שם המקום ההוא ה' יראה אשר יאמר היום בהר ה' יראה.
הערת המתרגם: ראה דברים יב, יא יד יח כא כו .
הערת המתרגם: שלוש סיבות שכולן חכמה, עצות מרחוק. ובאותו האופן והניהול שקדם לעיל בפרק לב ד"ה ואני יודע.
הערת המתרגם: אפשר: מכל הארץ.
הערת המתרגם: אפשר: וישתלט עליו.
הערת המתרגם: במדבר טז-יז.
הערת המתרגם: אפשר: כדי שיהא הדבר מסור לאחד.
הערת המתרגם: הלכות מלכים ומלחמותיהם פ"א הל' א-ב.
הערת המתרגם: וכדלעיל בחלק זה סוף פרק כט. הצורה הדימיונית אשר בדו מלבם וקוראים אותם"הצורות השכליות".
הערת המתרגם: "לג'ז מן אלפלך" ובר"ש השמיט "לחלק" מפני שלא ידע שהעמים הקדמונים ייחסו צורות דמיוניות לכל חלק מחלקי הגלגל. וכבר תאר רבנו חלק מהזיותיהם בפירושו למסכת עבודה זרה פ"ג מ"ג ראה שם מהדורתי.
הערת המתרגם: זוהי משמעות ה"פא" של "פאמרנא" ובהתאם לרעיון המקורי האמור לעיל פרק לב. ור"ש לא דק וכתב "וצוונו".
הערת המתרגם: אפשר: ונשים, ונתן.
הערת המתרגם: דברי רבנו כאן נאמרו באופן כללי, ולא נתכוון להכנס למחלוקת ר' מאיר ור' יהודה בעניין אם היה ספר תורה בתוך הארון או מצדו.
הערת המתרגם: בראשיה כב טו.
הערת המתרגם: שם טז, ט י יא.
הערת המתרגם: ראה שמות ג ב. וראה גם לעיל ח"ב סוף פרק ו.
הערת המתרגם: וכדלעיל בחלק זה פרק כט.
הערת המתרגם: אפשר: נפרדים. וכך לשון רבנו בספרו היד ההזקה.
הערת המתרגם: "וג'ודה" כן היא הנוסחה בכל כ"י וגם אצל מונק. וכדלעיל ח"א פרק מט. וח"ב פרק ו, ועוד. והדברים עתיקים. ולפני ר"ש הייתה הנוסחה כנראה "ג'ודה" לפיכך תרגם"טובו ואורו" ואינו נכון.
הערת המתרגם: כלומר: [שעח] דרכם מגיע החזון לנביאים.
הערת המתרגם: שמות כה יח. וראה גם לעיל ח"ב פרק ו. וח"ג פרק א. ופרק ג. וביסוס דעה זו בתודעת ההמון הוא בעצם ידיעת המצווה שבתורה לעשות שני כרובים. כי למעשה אין שום אדם רואה אותם פרט לכהן גדול ביום הכפורים. ואף במשכן נאמר ולא יבואו לראות כבלע את הקודש.
הערת המתרגם: שלא יחשבו וידמו כי המלאך הוא פרט יחיד, כי במין הוא יחיד, כמו יתר הרבים בפרטיהם וביחידיהם שהם יחידים במינם, כעין מין האדם, מין הסוס. וכבר ידוע כי המין אינו במציאות מחוץ למחשבה. והריבוי במלאכים הוא במעלותיהם והיותם זה עילת זה, ובלעדי זאת לא שייך ריבוי בפרט, כי המופשט אינו נכלל תחת המספר ואינו כניע לו, והדברים אמורים לפי ההנחות העקרוניות של רבנו. ובר"ש "איש אחד גם כן " ואינו ברור.
הערת המתרגם: דברים ו ד.
הערת המתרגם: כלומר: ועל ידי שעשינו שניים אנו בטוחים.
הערת המתרגם: ר"ש הוסיף כאן פירוש "בני אדם שיחשבו".
הערת המתרגם: לפני ה' וכלשון הכתיב לחם פנים לפני תמיד.
הערת המתרגם: ר"ש הוסיף כאן משלו "והחמילה", ואין לה מקום, לא במקור ולא בענין.
הערת המתרגם: ויקרא יט ל, את שבתותי תשמרו ומקדשי תיראו.
הערת המתרגם: ראה שם טוב שלא נבלע בדמו הרעיון הבסיסי של רבנו ובנסותו להשלים את החסר כתב דברים בעלמא.
הערת המתרגם: ר"ש הוסיף כאן משלו כנראה בתור פירוש "שלא יניף עליהן ברזל".
הערת המתרגם: משנה מידות פ"ג מ"ד.
הערת המתרגם: לעיל סוף פרק מג.
הערת המתרגם: שמות כ כד.
הערת המתרגם: בר"ש "לא יחצבו" ואינו ברור.
הערת המתרגם: ויקרא כו א.
הערת המתרגם: דברים טז כא.
הערת המתרגם: שלא נתדמה להם בצורת פרטי עבודתם ואביזרי כלי בית עבודתם, אף על פי שבעצם העבודה באופן כללי כלומר: הקרבת הקורבן דומים אנו, וכדלעיל. ובר"ש "כדמות עבודתם החלוקות" ואינו ברור.
הערת המתרגם: דברים יב ל.
הערת המתרגם: ראה סנהדרין סא א. וראה גם הלכות עבודה זרה פ"ג הל' ב, שפסוק זה לאסור עבודת עבודה זרה כדרכה אפילו שלא באחת מארבע עבודות. וכדברי רבנו כאן פירשו הראב"ע והרמב"ן עיין שם.
הערת המתרגם: דברים יב לא. וכמה דוגמות מתועבות עבודותיהם הביא רבנו לעיל [שעט] בפרק כט מחלק זה, ע"ש
הערת המתרגם: שמות כה מב.
הערת המתרגם: שם כ כו.
הערת המתרגם: ראה ילקוט שמעוני ח"א תשנב בשם ספרי זוטא. הובא בספר המצוות עשין כב.
הערת המתרגם: "שעת'" ותירגמתי כן כהגדרתו של רבנו בהלכות ביאת המקדש פ"א הל' יב-יז. ובר"ש "ולא בעת האנינות וכל מי שלא רחץ גופו".
הערת המתרגם: בר"ש "ולא מי שלא רחץ ראשו" ואינו נכון, וראה במה שצויין לעיל בהערה הסמוכה.
הערת המתרגם: אפשר: מעמד, מעלת.
הערת המתרגם: ראה שמות כח ב.
הערת המתרגם: "עאהה" כגון שבר יד או שבר רגל וכדומה מן הנקראים מומים גדולים.
הערת המתרגם: כגון אף גדול יחסית, ופזילה, כדומה.
הערת המתרגם: ראה הלכות ביאת המקדש פ"ז-פ"ח.
הערת המתרגם: שכלו, תבונתו לימודו ורמת מושגיו.
הערת המתרגם: ראה נדרים נ, ב. היאך בחקקה דמותו של שמואל בתודעתה של אותה אשה. וראה גם תיאיטיטוס לאפלטון תחילת פרק ב.
הערת המתרגם: ראה גם פירוש רבנו לאבות פ"ד מ"ד ד"ה וכבר ראית, מהדורתי עמ' תלח, כי בנדפס שובש. ובשבת קמה ב בלא מתא תותבאי, וראה עוד שם קיג ב.
* . לפי כ"י מ, וכבוד.
הערת המתרגם: "יסתגפר" יבקש סליחה. עושה פעולות הגורמות את הכפרה. והכוונה הקרבת הקורבן. וכעין זה תרגם רס"ג כל וכיפר עליו, וכיפר עליה, כי אין הכהן מכפר אלא ה'.
הערת המתרגם: כגון ויקרא ד כו.
הערת המתרגם: כגון שם יב ח.
הערת המתרגם: חולין כד ב. וראה הלכות כלי המקדש פ"ג הל' ח.
הערת המתרגם: סוטה ו ב, יומא כה ב. וראה הלכות בית הבחירה פ"ז הל' ו. ואע"פ שכתב רבנו לעיל פרק מא שהוא רק מטעים את המקראות ולא תורה שבעל פה וכאן מזכיר דבר שהוא לדעת רבים דרבנן גמור, הרי הדברים נתגלגלו דרך אגב הדיבור במורא המקדש והדרתו.
הערת המתרגם: הבשר על גבי המזבח. ושריפת האברים או החלבים על גבי המזבח אינה נקראת אצלנו שרפה אלא הקטרה. ורק בחוץ נקראת שרפה. ובר"ש "ושורפיו", ואם כי אין לדקדק הרבה בכך כי גם רבנו בחיבורו כתב שורפין גם על הנקטרין.
הערת המתרגם: ר"ש הוסיף "והכרעיים" וליתה במקור.
הערת המתרגם: תרגום מלולי "מקומות [שפ] הבשר", וכ"ה בר"ש.
הערת המתרגם: תמיד פ"ג מ"ח. ולעניין גימור בגדיהם ראה יומא לט ב.
הערת המתרגם: ר"ש הוסיף כאן "בנפש האדם".
הערת המתרגם: בר"ש "התחכם השם כל זה ההתחכמות" וראה לעיל פרק לב הערה .
הערת המתרגם: דברים יד כג.
הערת המתרגם: ראה הלכות כלי המקדש פ"ח הל' טז. שהאריג היה עשוי משבצות, ואם יגזרו ויתפרו לא ישארו כל המשבצות שלמות כידוע, לפיכך היו אורגים כל אורך הגוף כצנור וגם בתי הידים כצנורות ואח"ב מחברים אותם.
הערת המתרגם: משנה כלים פ"א מ"ח. וראה גם הלכות בית הבחירה פ"ז הל' יג-כג. ולא הזכיר את העלייה שעל גבי קודש הקודשים, ומשמע ליה שלא הייתה מקודשת יותר באופן מהותי, אלא שהמציאות כך הייתה שאין נכנסין לה אלא פעם אחת בשבוע.
חלק שלישי
<h2>פרק [מו]</h2>
המצוות אשר כללתם הקבוצה האחת עשרה: [עבודה וקורבנות]
הם אשר מנינום בשאר ספר עבודה ובספר קורבנות, וכבר הזכרנו תועלתם באופן כללי . ואנו עתה נחל לתת טעמי אחת אחת מהן כפי השגחנה.
ונאמר, כבר ביארה התורה, כפי תרגום אונקלוס, כי הקבטים המצריים היו עובדים מזל טלה , ולפיכך היו אוסרים שחיטת הצאן ומתעבים רועי הצאן, אמר הן נזבח את תועבת מצרים , ואמר כי תועבת מצרים [שפא] כל רועה צאן .
וכן היו כתות מן ה"צאבה" עובדים לשדים, סוברים שהם מתדמים בצורת העיזים, ולפיכך היו קוראים את השדים שעירים, ונפוצה אז שיטה זו הרבה מאוד בימי משה רבנו , ולא יזבחו עוד את זבחיהם לשעירים וגו' , ולפיכך היו אותם הכתות גם אוסרים אכילת העיזים.
אבל שחיטת הבקר יתכן שהיו מתעבים אותו רוב עובדי עבודה זרה, וכולם מכבדים את המין הזה מאוד , ולפיכך תמצא ההודים עד זמננו זה אינם שוחטים את הבקר כלל, ואפילו בארץ ששוחטין שאר מיני בעלי חיים.
וכדי למחות עקבות ההשקפות הבלתי נכונות הללו נצטווינו להקריב אלו שלושת המינים דווקא מן המקנה: מן הבקר ומן הצאן תקריבו את קורבנכם , כדי שיהא המעשה אשר חשבוהו שיא המרי, בו מתקרבים לפני ה'. ובאותו המעשה מתכפרים החטאים, וכך מרפאים את ההשקפות הרעות שהם מחלות הנפש האנושית בהפך אשר בקצה השני .
ומחמת העניין הזה עצמו נצטווינו בשחיטת כבש הפסח, והזאת דמו במצרים על הפתחים מבחוץ, לנקות עצמנו מאותן ההשקפות ולפרסם הפכן, והחדרת הדעה שהמעשה אשר אתם חושבים אותו גורם משחית, הוא המציל מן ההשחתה. ופסח ה' על הפתח ולא יתן המשחית לבוא אל בתיכם לנגף , בשכר פרסום המשמעת וסילוק מה שהיה חמור בעיני עובדי עבודה זרה.
זהו הטעם בבחירת שלושת המינים הללו דווקא לקורבן, נוסף גם על היות המינים הללו ביתיים ורבי המציאות, ולא כמעשי עובדי עבודה זרה שהיו מקריבין האריות והדובים* ובעלי החיים המדבריים, כמו שנזכר "טמטם".
והואיל ורוב בני אדם אין להם יכולת להקריב בהמה, ציווה שיהא הקורבן גם מן העוף המצוי ביותר בארץ ישראל, והיותר טוב , וקל להשיגו, והם תורים ובני יונה.
ומי שאין לו יכולת אפילו על העוף, מקריב לחם אפוי באיזה מין שיהיה מן המאפה הידוע באותם הזמנים, או מאפה תנור או מאפה מחבת או מאפה מרחשת.
ומי שקשה עליו המאפה מקריב סולת , וכל זה למי שרצה.
ואחר כך ביאר לנו כי מין זה מן העבודה כלומר: הקורבנות, אם לא נעשהו לגמרי אין חטא עלינו כלל, אמר וכי תחדל לנדר לא יהיה בך חטא .
ולפי שלא היו עובדי עבודה זרה מקריבים להם כי אם חמץ, ומרבים בהקרבת דברים המתוקים, ומורחים קורבנותיהם בדבש כפי שמפורסם בספרים שהזכרתי לך , וכן לא תמצא בשום דבר מקורבנותיהם מלח , לפיכך הזהיר יתעלה מלהקריב כל שאר וכל דבש , וציווה בתדירות המלח, על כל קורבנך תקריב מלח .
וציווה שיהו כל הקורבנות תמימים במיטב מצבם, כדי שלא יבוא מכך זלזול בקורבן ויקלו במה שקרב לשמו יתעלה, כמו שאמר הקריבהו נא לפחתך הירצך או הישא פניך . וכן מטעם זה הזהיר מלהקריב כל שלא שלמו לו שבעה ימים , מחמת גריעותו במינו ומאיסותו, לפי שהוא כנפל. והוא הטעם לאיסור אתנן זונה [שפב] ומחיר כלב מחמת תיעוב שני אלה.
והוא הטעם בהקרבת גדול התורים ואפרוחי היונים, כי זהו היותר טוב בהן, כי גדול היונים אין בו ערבות. והוא טעם היות המנחות בלולות בשמן ומן הסולת, כי זהו היותר מושלם וערב.
ונבחרה הלבונה מחמת טוב ריח תימרתה במקומות שיש בהם חריכת בשר .
ובשביל כבוד הקורבן, וכדי שלא יביטו עליו מבט של מיאוס וגיעול* , ציווה בהפשטת העולה ורחיצת הקרב והכרעיים, ואף על פי שכולה נקטרת .
ותמצא שחוששין לעניין זה תמיד ונשמרים ממנו באומרכם שלחן ה' מגאל הוא וניבו נבזה אכלו .
והוא הטעם גם במה שלא יאכל הקורבן ערל ולא טמא, ואינו נאכל אם נטמא, ואינו נאכל לאחר זמנו, ולא אם קלקל בו המחשבה , ונאכל במקום מיוחד.
אבל העולה שהיא כליל לה' אינה נאכלת כלל.
ודבר הקרב מחמת חטא והם החטאת והאשם נאכלין בעזרה וביום הזביחה ולילו בלבד.
אבל השלמים שהן למטה מזה והן קדשים קלים נאכלים בכל ירושלם דווקא, ונאכלין גם למחרת היום ולא יותר, כי אחרי כן הן מסריחין ומתקלקלין .
ומשום כבוד הקורבן וכל מה שהוקדש לשמו יתעלה, ציווה עלינו שכל הנהנה מן הקדשים * מעל, וצריך כפרה ותוספת חומש אף על פי שהוא שוגג .
וכן אסורה העבודה בקדשים ולא גיזתם , כל זה כבוד לקורבן.
ועל דרך הסיג נקבע דין התמורה, כי אילו הותר להחליף הרע בטוב יחליף הטוב ברע ויאמר שזה יותר טוב, ולכן דן בכך כי הוא ותמורתו יהיה קודש .
אבל מה שנצטווינו שכל הפודה דבר מקדשיו יוסיף חומש, טעם הדבר פשוט, כי אדם קרוב אצל עצמו , וטבעו לעולם נוטה לצד החיסה על ממונו, ולא ידקדק בדמי הקדש, ולא ירבה להציעו כדי שיתבררו דמיו, לפיכך הוטל עליו תוספת כדי שימכור לזולתו בדמיו, כל זה כדי שלא יקל במה שנקרא לה' ונתקרב לפניו בו.
אבל טעם הקטרת מנחת כהן, לפי שכל כהן רשאי להקריב קרבנו בידו, ונמצא שהביא מנחה ויאכלנה הוא עצמו וכאילו לא עשה כלום כלל, לפי שכל מנחת יחיד מקריבין ממנה לבונתה וקומץ, וכאלו לא די קלות הקורבן הזה אלא שגם יאכלנו אשר הביאו, ולא תיראה עבודה כלל , ולפיכך נקטרת .
אבל הדינים המיוחדים בפסח והם שנאכל צלי אש בלבד, ובבית אחד, ועצם לא תשברו בו , הם כולם טעמם פשוט: כי כשם שהמצה למהירות כך הצלי למהירות , ואין שם שהות לעשות מטעמים ולתקן תבשילין. [שפג]
ואפילו השהייה בשבירת עצמיו והוצאת מה שבהן אסור, כי כבר הזכיר כללו של דבר בכל זה והוא אומרו: ואכלתם אותו בחיפזון , ואין עם החיפזון שהות לשבירת העצם ולא לשגר ממנו מבית לבית ולחכות לשליח עד שיחזור, כי כל אלו מעשה רשלנות והתמהמהות, והייתה המטרה לפעול בחיפזון ובמהירות, שמא יתאחר אחד ויפסיד את היציאה בקהל בני אדם, ויהיה אפשר להזיקו ולהתנכל לו.
ונקבעו אותם המצבים לדורות כדי לזכור היאך היה הדבר, כמו שאמר ושמרת את החוקה הזאת למועדה מימים ימימה .
אבל מה שאינו נאכל אלא למנויו, הוא לזירוז לקיחתו, ולא יסמוך אדם על קרובו או חברו או מי שיזדמן שיארח אותו ולא ישתדל בו מתחילת הזמן.
אבל איסורו על הערלים כבר ביארו את זה החכמים ז"ל , לפי שאמרו בטלו מצוות מילה כאשר ארכה שהותם במצרים כדי להתדמות למצרים , וכאשר נצטוו בפסח והותנה בו שלא ישחט כי אם לאחר מילת עצמו ובניו ובני ביתו ואז יקרב לעשותו , נימולו כולם, והיה דם מילה מתערב בדם פסח מרוב נימולים כמו שאמרו, ואל זה נרמז באומרו מתבוססת בדמיך דם הפסח ודם המילה .
ודע כי ה"צאבה" היה הדם אצלם טמא מאוד, ועם זאת היו אוכלים אותו בדמותם שהוא מזון השדים , וכאשר אכלו מי שאכלו כבר נתחבר עם השדים, ויבואו אליו ויודיעוהו העתידות כפי שמדמים ההמון מעניינית השדים.
והיו שם אנשים שאכילת הדם קשה עליהם מפני שהוא דבר שטבע האדם קהה ממנו , ולפיכך היו שוחטים בעל חי ומקבצים דמו בכלי או בגומה ואוכלים בשר אותו הנשחט סביב אותו הדם , ומדמים בפעולה זו שהשדים אוכלים אותו הדם שהוא מזונם, והם אוכלים הבשר, ותושג הרעות , כיון שהכל אכלו על שלחן אחד בקבוצה אחת, ויבואו אליהם בדמיונם אותם השדים בחלום, ויודיעום נעלמות ויעזרו להם.
כל אלה השקפות שהלכו אחריהן באותן הזמנים, והיו חשובות מפורסמות, לא היה ספק אצל ההמון באמתתן .
ולכן באה התורה - השלמה אצל יודעיה - לסלק את אלה החלאים המושרשים, ואסרה אכילת הדם, והחמירה באיסורו כדרך שעשתה באזהרה על עבודה זרה בדיוק, אמר יתעלה ונתתי פני בנפש האוכלת את הדם וגו' , כמו שאמר בנותן מזרעו למולך ונתתי את פני בנפש ההיא וגו' , ולא נאמר כיוצא בפסוק זה במצווה שלישית זולת עבודה זרה ואכילת הדם, כי אכילתו הייתה מביאה למין מעבודה זרה והיא עבודת השדים.
וטיהרה [שפד] את הדם, ועשאתו מטהר מי שהוזה בו, והזית על אהרן ועל בגדיו וגו' וקידש הוא ובגדיו , וציווה להזותו על המזבח, ונעשת כל העבודה פיזורו שם לא קיבוצו, ואמר ואני נתתיו לכם על המזבח לכפר , ושם מתפזר כמו שאמר ואת כל הדם ישפך , ואמר ודם זבחיך ישפך על מזבח ה' אלוהיך .
וציווה לפזר דם כל בהמה הנשחטת ואף על פי שאינה קורבן, אמר על הארץ תשפכנו כמים . והזהיר מלהתקבץ סביבו ולאכול שם, ואמר לא תאכלו על הדם .
וכיון שהתמידו במרים ונהו אחר המפורסם אשר חונכו עליו מאחוות השדים על ידי האכילה סביב הדם, ציווה יתעלה שלא יאכל בשר תאווה במדבר כלל, אלא יהיה הכל שלמים.
וביאר לנו כי טעם הדבר כדי לפזר הדם על המזבח ולא יתקבצו סביבו, ואמר למען אשר יביאו בני ישראל וגו' ולא יזבחו עוד את זבחיהם לשעירים וגו' .
אבל יישאר עניין החיה והעוף, לפי שאין קורבן מן החיה כלל ואין עוף קרב שלמים, ולכן ציווה יתעלה סמוך לכך, שכל חיה ועוף שבשרם מותר באכילה כאשר נשחטו מכסין דמן בעפר כדי שלא יתקהלו עליו לאכול סביבו.
והנה נגמר העניין ושלמה המטרה להפר האחווה בין השוטים באמת ובין שדיהם.
ודע, כי האמונה הזו התחדשה קרוב לזמנו של משה רבנו ונהו אחריה רבים, וטעו בה בני אדם, תמצא זה מפורש בשירת האזינו, יזבחו לשדים לא אלה אלוהים לא ידעום חדשים מקרב באו לא שיערום אבותיכם .
וכבר ביארו חכמים עניין אמרו 'לא אלה', אמרו שהם לא חדלו מלעבוד נמצאים עד שעבדו דמיונות, לשון ספרי: לא דיין שהם עובדים חמה ולבנה כוכבים ומזלות אלא שעבדו בבואה שלהם, ובבואה שם הצל.
ואחזור למה שאנחנו בו, ודע שלא נאסר בשר תאווה אלא במדבר בלבד, כי מאותן ההשקפות המפורסמות, שהשדים שוכנים במדברות ושם מדברים ומתגלים, אבל בערים ובישוב אינם נראים * , עד שמי שרצה מאנשי העיר לעשות דבר מאותן ההזיות צריך לצאת מן העיר לישימון ולמקומות השוממין, ולפיכך הותר בשר תאווה אחר שנכנסו לארץ.
ועוד כי תוקף אותו החולי יורד בלי ספק, ומתמעטים הנוהים אחר אותם ההשקפות.
ועוד שקשה מאוד קרוב להיות נמנע שיהא כל הרוצה לאכול בשר בהמה יעלה לירושלם. ומחמת כל הסיבות הללו לא נאסר בשר תאווה אלא במדבר.
ודע, שככל שהחטא חמור יותר נעשה קרבנו ממין פחות,
ולפיכך שגגת עבודה זרה שעירה דווקא , ושאר חטאת יחיד כשבה או שעירה , כי הנקבה גרועה מן הזכר בכל מין, ואין חטא חמור מעבודה זרה ואין מין גרוע משעירה .
ומפני כבוד המלך נעשה קורבן שגגתו שעיר, אבל כהן גדול וצבור אין שגגתם סתם מעשה, אלא היא הוראה, ולפיכך [שפה] נתעלה קורבנם, בפרים , ובעבודה זרה שעירים .
ולפי שהיו העברות שמקריבים בגללם אשם למטה מן העברות שמקריבים בגללם החטאת, נעשה קורבן אשם איל או כבש מן הצאן , נתעלה סוגו ומינו בהיותו זכר מן הצאן.
הלא תראה העולה כיון שהיא כליל לה' נתעלה מינה ולא תהא אלא זכר.
ובשביל עניין זה הורד הטיוב והבישום ממנחת חוטא ומנחת סוטה, כי גם היא חשד חטא, והזהיר מלהקריבן בשמן ולבונה, הסיר מהן את הטיוב הזה, כי אשר הביאן לא טוב ואין מעשיו נאים, וכאלו מעוררו לתשובה ואומר לו, לרוע מעשיך נעשה קורבנך באופן גרוע, והסוטה, שמעשיה יותר גרועים מן השוגג, נעשה קורבנה יותר גרוע בחומר, מפני שהוא קמח שעורים.
והנה נסדרו כל הפרטים הללו, והוא עניין נפלא.
וכבר אמרו חכמים כי הטעם שהקורבן ביום השמיני של מילואים עגל בן בקר לחטאת , לכפר על מעשה העגל .
וכן חטאתו של יום הכיפורים פר בן בקר לחטאת , לכפר על מעשה העגל .
ועל פי העניין הזה שאמרו נראה לי, כי טעם היות כל החטאות ליחיד ולציבור שעירים, כלומר: שעירי הרגלים ושעירי ראשי חודשים ושעירי יום הכיפורים ושעירי עבודה זרה, טעם כל אלה לדעתי מפני שרוב מרים אז בהקריבם לשעירים, כמו שביאר הכתוב ולא יזבחו עוד את זבחיהם לשעירים אשר הם זונים אחריהם .
אבל החכמים ז"ל עשו טעם אחידות כפרת ציבור בשעירים, בגלל חטאת כל עדת ישראל בראשונה בשעיר עזים, כוונתם על מכירת יוסף הצדיק שבפרשתו נאמר וישחטו שעיר עזים וגו' .
ואל יהי חלוש בעיניך טעם זה, כי תכלית כל הפעולות הללו לקבוע בנפש כל חוטא שהוא צריך לזכור ולהזכיר חטאו תמיד כמו שאמר וחטאתי נגדי תמיד , ושהוא חייב לבקש מחילת אותו החטא הוא וזרעו וזרע זרעו בעבודה שתהא ממין אותו החטא.
כוונתי בכך,
שאם היה החטא בממון יתן ממונו בעבודה ,
ואם הייתה העברה בהנאות גופו ייגע את גופו ויענהו בעבודה בצום ובקימה בלילות ,
ואם היה החטא במידות יתנהג בהפך אותה המידה כמו שביארנו בהלכות דעות וזולתה ,
ואם היה החטא עיוני כלומר: שנתגבשה בדעתו השקפה בלתי נכונה מחמת בטלנותו ורשלנותו בחקירה ובהתבודדות בעיון, ישתמש נגד זה בביטול מחשבתו וחדלונה מלחשוב במאומה מענייני העולם כי אם במושכל בלבד ובבירור הדעה הרצויה, כעניין שנאמר ויפת בסתר לבי ותישק ידי לפי , שזה משל על העצירה והחידלון בעת הרגשת הטעות כמו שביארנו בתחילת מאמר זה , כפי שאתה רואה נעשה באהרן, כאשר נכשל במעשה העגל נעשה קורבנו הוא וכל מי שעמד מזרעו במקומו הקרבת פר ועגל, וכאשר היה החטא בשעיר עזים הייתה העבודה בשעיר עזים.
וכאשר יקבעו עניינים [שפו] הללו בנפש, יהיה זה בלי ספק גורם להרגשת חומר החטא, ולהתרחק ממנו עד שלא ייכשל האדם בה ויצטרך לאמצעי כפרה ארוכים ומיגעים, ואפשר שלא תשלם כפרתו, ולפיכך יתרחק מן החטא מעיקרו ויברח ממנו, וזו תועלת גלויה מאוד.
דע גם עניין זה.
והנה ראיתי להעירך כאן על דבר נפלא מאוד, אף על פי שאין פשטו מעניין המאמר, והוא אמרו בשעיר חטאת ראש חודש בלבד חטאת לה' , מה שלא אמר בכל שעירי הרגלים ולא בזולתן מן החטאות.
וטעם הדבר לדעתי ברור מאוד, והוא, שהקורבנות הללו שמקריבים הצבור בפרקים, כלומר: המוספים, הם כולם עולות, ובכל יום מהם שעיר עזים לחטאת והוא נאכל, אבל העולות הם כולם נקטרים, ולפיכך נאמר בהן אשה לה' .
ולא נאמר חטאת לה' ולא שלמים לה' כיון שזה נאכל, ואפילו החטאות הנשרפות לא יתכן לומר בהן אשה לה', כפי שאבאר טעם הדבר בפרק הזה, ולפיכך לא יתכן לומר בשעירי הרגלים חטאת לה', כיון שהן נאכלין ואינן נקטרין כליל.
וכיון שהיה חשש שמי שהוא ידמה בשעיר ראש חדש שהוא קורבן לירח, כמו שהיו עושים הנבטים במצרים שמקריבים לירח בראשי החודשים, ביאר בו שזה לציווי ה' לא לירח. ולא חשנו חשש זה בשעירי הרגלים וזולתן, כיון שאין אותם הימים ראשי חודשים, ואין להם סימן המבדילם באופן טבעי, אלא התורה ייחדתן בקביעתה , אבל ראשי החודשים הירחיים אינן מקביעת התורה , אלא העמים היו מקריבין בהם לירח כמו שהיו מקריבים לשמש בעת עלותו ובהגיעו למעלות* מסוימות, כפי שמפורסם באותם הספרים , ולפיכך יצאה מן הכלל ההגדרה בשעיר זה ונאמר בו לה' , לסלק אותם הדמיונות הקשורים באותם הלבבות החולים אשר חליים מושרש, דע גם נפלאה זו .
ודע שכל חטאת שהדעה בה שהיא מכפרת חטאים גדולים או חטא גדול כמו חטאת העלם וכיוצא בה, הרי היא נשרפת כולה מחוץ למחנה, לא על המזבח, לפי שאין נקטר על המזבח אלא העולה וכל הדומה לה לפיכך נקרא מזבח העולה , כי הקטרת העולה ריח ניחוח, וכך כל אזכרה * ריח ניחוח, וכך הם בלי ספק, לפי שהם לסילוק השקפות עבודה זרה כמו שביארנו.
אבל שרפת החטאות הללו, הכוונה בהן שהחטא הזה כבר נמחו עקבותיו ונעדר, כמו שנעדרה הגופה הזו השרופה, ולא נשאר לאותו המעשה רושם כמו שלא נשאר לחטאת הזו רושם אלא נשמדה בשריפה. והרי אין הקטרתה ריח ניחוח לה' אלא ההפך מזה, כלומר: שהוא עשן נתעב ושנוי, ולפיכך נשרפת כולה מחוץ למחנה.
הלא תראה מנחת סוטה מה הוא אומר בה, מנחת זיכרון מזכרת עוון , לא שהיא דבר רצוי .
ולפי שהיה שעיר המשתלח לכפרת חטאים גדולים באופן כללי, עד שאין שם חטאת צבור המכפרת מה שמכפר וכאילו הוא נושא כל החטאים , ולפיכך אין מתעסקין בו בשחיטה ולא בשריפה ולא בהקרבה כלל, אלא מרחיקין אותו תכלית הריחוק ויושלך לארץ גזרה, כלומר: שאין בה ישוב.
ולא יסתפק שום אדם כי החטאים אינן גוף המועברים מעל גב פרט זה לפרט אחר , ואין כל המעשים הללו אלא משלים להקניית [שפז] צורה בנפש, כדי שתהא שם התפעלות לתשובה, כלומר, כל מה שקדם ממעשינו כבר נקינו עצמנו מהם והשלכנום אחרי גווינו, והדחנום בתכלית ההדחה.
אבל הקרבת היין אני נבוך בו עד כה, היאך ציווה להקריבו וכבר היו עובדי עבודה זרה מקריבים אותו , ולא נראה לי בזה טעם.
ומטעמי זולתי, אמר כי החשוב ביותר אצל התאווה אשר מקורה הכבד הוא הבשר, והחשוב אצל הכוח החיוני אשר מקורו הלב הוא היין, וכן הכוח אשר מקורו המוח והוא הנפשי מתענג בניגון בכלים, ולפיכך נתקרב כל כוח לפני ה' בדבר האהוב עליו ביותר, ולכן הקורבן בשר ויין ושמע כלומר: השיר.
אבל תועלת החג הרי טעמה ידוע, במה שיושג באותה ההתקהלות מהתחדשות התורה באותה ההתפעלות ואחוות בני אדם זה לזה ובפרט מצוות הקהל אשר נתבאר טעמה למען ישמעו וגו' .
והיו דמי מעשר שני להוצאות שם כמו שביארנו , וכן נטע רבעי ומעשר בהמה, ויהיו שם בשר המעשר ויינות נטע רבעי ומעות מעשר שני, ויתרבו המזונות שם, ואסור למכור מאומה מאלו ולא לאחרו מזמן לזמן, אלא כמו שאמר יתעלה שנה בשנה וגו' , ונמצא שבהכרה יתן ממנו צדקה .
וכבר הדגיש את הצדקה בחגים ואמר, ושמחה בחגך אתה ובנך ובתך ועבדך ואמתך והלוי והגר והיתום והאלמנה .
והנה דברנו על כל אחת מן הקבוצה הזו ועל פרטים רבים מהם.
הערות:
הערת המתרגם: לעיל פרק לה. ואין כוונתו למה שכתב בפרק לב.
הערת המתרגם: רבנו מציין הקבטים, כי במצרים היו גם שבטים אשר דתיהם שונות. ובר"ש הושמט.
הערת המתרגם: אין כוונת רבנו שאונקלוס ביאר שהם עובדים מזל טלה, אלא כוונתו שאונקלוס ביאר שהם עובדים בעלי החיים. וראה בתרגומו לבראשית מג לב. כי תועבה היא למצרים - ארי בעירא דמצראי דחלין ליה עבראי אכלין.
הערת המתרגם: שמות ח כב. וראה [שפא] ראב"ע בשם ר' ישועה.
הערת המתרגם: בראשית מו לד. ובר"ש הושמט פסוק זה.
הערת המתרגם: בר"ש "ישובו" ולא דק.
הערת המתרגם: ר"ש השמיט "בימי משה רבנו" וראית רבנו לפי שכתוב חדשים מקרוב באו. כדלקמן הערה
הערת המתרגם: ויקרא יז ז.
הערת המתרגם: אפשר: כמעט.
הערת המתרגם: וכדלעיל תחילת פרק ל, ושם הערה .
הערת המתרגם: ויקרא א ב.
הערת המתרגם: ראה הקדמת רבנו לאבות הפרק הרביעי, ראה שם מהדורתי. והלכות דעות פ"ב.
הערת המתרגם: שמות יב כג.
הערת המתרגם: לדבר ה'. ולא שהדם סגולה, כדרך שתולים מקצת שוטים רגלי תרנגולת סביב מיטת התינוק.
הערת המתרגם: "אהלייה", ובר"ש הושמט.
* . לפי כ"י ב, והזאבים.
הערת המתרגם: ובר"ש "ומן הנאה" וכנוסח כ"י ב, ס.
הערת המתרגם: ויקרא ב א-י. וראה גם הלכות מעשה הקורבנות פרק יב הל' ד, ולא הזכיר כאן מנחת רקיקין, כי רק לדוגמא בלבד הזכיר את אלה.
הערת המתרגם: דברים כג כג.
הערת המתרגם: "ויכת'רון" ר"ש טעה בקריאת המקור ודמה "ויכ'תרון" ולפיכך תרגם "והיו בוחרים".
הערת המתרגם: "וילות'ון" יותר נכון "ובוללים" ובר"ש "ומלכלכים".
הערת המתרגם: לעיל סוף פרק כט.
הערת המתרגם: ראה ספרי הליכות תימן עמ' . שם הבאתי מנהגים ששרדו מעבודות האלילים ונדבקו ביהדות.
הערת המתרגם: ויקרא ב יא.
הערת המתרגם: שם ב יג.
הערת המתרגם: מלאכי א ח. וכבר למדו חז"ל מפסוק זה לכל שאינו לכבוד לפני ה'.
הערת המתרגם: ויקרא כב כז. [שפב]
הערת המתרגם: דברים כג יט. ותימה שלא הזכיר מנהג עובדי עבודה זרה שהיו להם קדשות שכל הכנסתן לבתי הפולחן, ולפיכך נסמך לא תהיה קדשה ולא תביא אתנן.
הערת המתרגם: וראה גם לעיל בסוף פרק מה בטעם הקטורת.
* . וכדמות ראיה שחוששין למבט. ראה שבת קטז ב דברי רבא בטעם הפשטת כל הפסח בארבעה עשר שחל בשבת.
הערת המתרגם: בר"ש "נשרפת" וכבר העירותי שכל העולין על האש במזבח נקראת "הקטרה" ובחוץ "שרפה".
הערת המתרגם: נשמרים ונזהרים שלא יתבזה ולא יזדלזל הקורבן.
הערת המתרגם: מלאכי א יב.
הערת המתרגם: כי מאוסה היא העורלה. נדרים פ"נ מ"י.
הערת המתרגם: ידוע כי במחשבת חוץ למקומו נפסל, ובמחשבת חוץ לזמנו נפגל. ובר"ש "כשיחשוב עליו מחשבה רעה" וברי"ח "כשתסור ממנו הדעת" ושניהם כנראה לא למדו דינים אלה מימיהם.
הערת המתרגם: כתב רבנו כן מפני שגם חז"ל קראום לאחר זמנן "עבור צורה". וברי"ח "ישחתו ויהיה פיגול" וכנראה שאינו יודע מהו הפיגול.
הערת המתרגם: אפשר: שהופרש, שיוחד.
* ב, ההקדש. מ, המקדש.
הערת המתרגם: ויקרא ה טו-טז.
הערת המתרגם: דברים טו יט.
הערת המתרגם: ויקרא בז, י לג. וכן כתב גם בהלכות תמורה פ"ד הל' יג, עיין שם כי נפלאים הם.
הערת המתרגם: ראה סנהדרין י, א.
הערת המתרגם: ר"ש הוסיף כאן "הכילות".
הערת המתרגם: לפני הבקיאים, וראה גם פירושי רס"ג לתורה מהדורתי ויקרא כז לא הערה .
הערת המתרגם: אלא כאילו הביא ארוחתו לאוכלה במקדש. ואם תשאל מדוע לפי זה אין חטאתו ואשמו נשרפין והרי רשאי הכהן להקריבן בידו ולאכלן הוא עצמו, כבר תירץ רבנו במתק לשונו באומרו וכאילו לא די וכו' כלומר: הסולת או אחד ממיני המאפה אדם אוכל בביתו בכל יום ואם יביאנה לאוכלה במקדש אין בכך כל היכר, אבל שחיטת בהמה אינו דבר רגיל ודי בכך לגרום התפעלות להרהור התשובה.
הערת המתרגם: שמות יב ח מו.
הערת המתרגם: בר"ש הושמט "כך הצלי למהירות".
הערת המתרגם: שמות [שפג) יב יא.
הערת המתרגם: שם יג י.
הערת המתרגם: שמות יב ד. וראה זבחים פ"ה מ"ה.
הערת המתרגם: ר"ש השמיט "שיארח אותו".
הערת המתרגם: נוסף על הטעם האמור לעיל בהערה בכל הקדשים.
הערת המתרגם: לא מתוך רשלנות ובטלנות או קושי השיעבוד ביטלו את המילה, אלא מתוך השאיפה להתמזג עם העם המצרי לפחות בחיצוניותם. וזהו חסרוננו וזוהי מגרעתנו לצערנו בכל דור ודור כפי שגעונו שלו. ובשמות רבה פ"א י כשמת יוסף הפרו ברית מילה אמרו נהיה כמצרים.
הערת המתרגם: שמות יב מח.
הערת המתרגם: יחזקאל טז ו.
הערת המתרגם: ראה שמות רבה פרשה יט ו.
הערת המתרגם: "שיאטין " במילה זו תרגם רס"ג "שעירים" בויקרא יז ז. ו"שדים" בדברים לב יז, ושם זה מונח בערבית ליצורים רעים ורוחות רעות שבדמיון ההוזים. וכפי שכתב הרא"בע שיראו אותם המשוגעים.
הערת המתרגם: "מן אמור" ובר"ש "ממעשי" ולא דק. ויתכן שכוונתו מה שהשוטים מדמים שהשדים פועלים ועושים ומטיבים ומריעים כמפורסם וכידוע.
הערת המתרגם: אפשר: שהוא דבר שנפשו של אדם חותה ממנו.
הערת המתרגם: ראה חולין פ"ב מ"ט אין שוחטין בגומה. וראה הלכות שחיטה פ"ב הל' ה-ו.
הערת המתרגם: יהיו רעים זה לזה. ור"ש הוסיף משלו "תהיה האהבה והאחוה והרעות" ואין לשאול אם מצטרפין לזימון כי שוטה פטור מלזמן.
הערת המתרגם: מפני שהבינו דרשות חז"ל כפשוטן כגון הא דבראשית רבה פרשה ז ז. וניפחו מציאותם בפרט ספרי היסוד של הנוצרים והמוסלמים כידוע המדברים עליהם כעל מציאות מוחלטת, ואף שימשו להם מנוף רב כוח להחדרת הזיותיהם להמוני הבערים, ובכך הביכו גם את מלומדיהם, ראה אבי נצר במאמרו "אלמסאיל אלפלספיה" קטע ד.
הערת המתרגם: ויקרא יז י.
הערת המתרגם: שם כ, ו. ופסוק זה נאמר בפונה אל האובות ואל הידעונים. וצ"ל ושמתי אני את פני באיש ההוא וגו', שם כ, ה. [שפד]
הערת המתרגם: הכוונה במצווה נוספת. אלא שכך משפט השפה הערבית.
הערת המתרגם: שמות כט כא.
הערת המתרגם: ויקרא יז יא.
הערת המתרגם: שם ד יח.
הערת המתרגם: דברים יב כז.
הערת המתרגם: "בד'ר" תירגמתי אמנם את כולן "פזור", אם כי הוראתה המדוייקת היא שפיכה ופיזור לאיבוד. ור"ש תרגם כולן שפיכה.
הערת המתרגם: דברים יב טז וכד.
הערת המתרגם: ויקרא יט כו. ופירוש זה של רבנו נוסף על כל מה שתלו חז"ל בלאו זה. שהוא לאו שבכללות, ראה סנהדרין סג א. וראה בהקדמת ספר המצוות, הכלל התשיעי.
הערת המתרגם: ויקרא יז ה-ז.
הערת המתרגם: שם יז יג.
הערת המתרגם: על דרך הכתוב-זכריה יא יד
הערת המתרגם: "אלמג'אנין " ובר"ש "בין מי שאחזם שד באמת" וגרם לשם טוב לפרש, ואין צורך לכך. אם כי מבחינה מלולית צדק ר"ש. כי "מג'נון" נפעל, והשם"ג'ני" ובעברית אם השם "שד" נפעל מקביל לערבית, צריך היה להיות "שדוד" ואין שמוש זה בעברית לפיכך האריך, ואין צורך לכך, שאין מדקדקים בשטות.
הערת המתרגם: דברים לב יז.
הערת המתרגם: שם בשינויים.
* . וראה גם תוס' יומא עז ב ד"ה משום. שם כתבו על רוח רעה מסוימת שאין אותה רוח רעה מצויה באלו המלכיות, ולפיכך אינם נזהרים בכך.
הערת המתרגם: כלומר: שחיטת בשר תאווה, וראה הלכות שחיטה פ"ד הל' יז-יח.
הערת המתרגם: במדבר טו כז.
הערת המתרגם: ויקרא ד, כח ולב.
הערת המתרגם: וההיא דטחלא דצפירתא דלא אפתח, בגטין סט ב משום רפואה הוא. וההיא דשבת קנב א ברחא קרחא בארבע, כבר פירש [שפה] בערוך שמדובר בזכר.
הערת המתרגם: ויקרא ד א-כו.
הערת המתרגם: במדבר טו כד. ופרטי דיניהם ומשפטיהם נתבארו במסכת הוריות. וכוונת רבנו באומרו "שעירים" בציבור גם שעירים, והכהן המשיח רק שעירה.
הערת המתרגם: כל האשמות אילים, פרט לאשם נזיר שהוא כבש.
הערת המתרגם: סוגו - אם כבש אם עז. ומינו - אם זכר או נקבה. אם כי לא תמיד הקפדתי בתרגומי "נוע" "ג'נס" "צנף". ובר"ש "מינו וחלק מינו". ודברי רבנו כפי הידוע שמין הכבשים מעולה ממין העיזים. וראה משנה כריתות פ"ו מ"ט דמשמע לכאורה שהן שווין, ואינו כן, אלא פירושה אע"פ שהכבשים מובחרין במינן באמת לא בשביל כך הקדימן הכתוב.
הערת המתרגם: כלומר: לא יתן עליה שמן. ובר"ש "הנוי" ואינו נכון.
הערת המתרגם: ויקרא ט ב.
הערת המתרגם: ראה תנחומא שם.
הערת המתרגם: ויקרא טז ג.
הערת המתרגם: במדרש שם.
הערת המתרגם: ויקרא יז ז.
הערת המתרגם: בראשית לז לא. וראה ילקוט שמעוני תחילת פרשת שמיני.
הערת המתרגם: ר"ש הוסיף משלו כאן "וכל איש מרי".
הערת המתרגם: תנאים וחלוקים ראה הלכות תשובה פ"ב הל' ה.
הערת המתרגם: תהלים נא ה.
הערת המתרגם: "אסתגפאר" ובר"ש "ושצריך כפרה על החטא ההוא" ולא דק.
הערת המתרגם: "טאעה" יותר נכון לתרגמה "משמעת".
הערת המתרגם: לעסוק בתורה, וכמו שכתב בהלכות תלמוד תורה פ"ג הל' יג.
הערת המתרגם: פרק ב.
הערת המתרגם: בהקדמתו לאבות הפרק הרביעי, ראה שם מהדורתי.
הערת המתרגם: איוב לא כז.
הערת המתרגם: חלק א פרק ה. וראה גם פרק לב שם.
הערת המתרגם: במדבר כח טו. [שפו]
הערת המתרגם: שם כח יט. כט, יג לו.
הערת המתרגם: ראה בתחילת פרק זה הערה .
הערת המתרגם: "באלוצ'ע" ובר"ש "בהסכמה".
הערת המתרגם: אלא קבועים הם גם בטבע.
* . לפי כ"י ב, במזלות.
הערת המתרגם: שנפרטו לעיל בסוף פרק כט.
הערת המתרגם: בר"ש "עולה לה'" וטעות הוא.
הערת המתרגם: אפשר: השיבושים.
הערת המתרגם: ראה גם גמרא שבועות ט א.
הערת המתרגם: ויקרא ד כא.
הערת המתרגם: שמות ל כח.
* . נראה שרבנו מפרש אזכרה - שריפה. וראה פירושי רס"ג לתורה מהדורתי ויקרא ב ב הערה .
הערת המתרגם: במדבר ה טו.
הערת המתרגם: "מרצ'י" וכך תרגומה לדעתי. ור"ש תרגם "מרצה".
הערת המתרגם: ראה שבועות דף ב, הלכות תשובה פ"א הל' ב.
הערת המתרגם: מפרש רבנו "ונשא השעיר עליו את כל עוונתם אל ארץ גזרה" ויקרא טז כב, תיבת עליו מוסב על השעיר, וכדלקמן. ודלא כרס"ג שפירש שהוא מוסב על המשלח, ופירושו ונשא המשלח את השעיר עליו על כל עונותם אל ארץ גזרה. ראה פירושי רס"ג לתורה מהדורתי.
הערת המתרגם: בר"ש "ולא להקבר" וטעות הוא.
הערת המתרגם: מעל [שפז] גבם של בני אדם אל גבו של שעיר.
הערת המתרגם: "צורה" ציור נפשי, והתרשמות שכלית ובר"ש "מורה" וטעות הוא.
הערת המתרגם: ומדוע לא נהג בו מנהג שאור ודבש, וכדלעיל. ותמיהת רבנו מעט תמוהה, למה לא יחיל על היין טעם הקורבנות עצמם שהופנו מעבודה זרה אל עבודת ה'.
הערת המתרגם: כלומר: החגיגה במקדש והעלייה לרגל.
הערת המתרגם: דברים לא יב.
הערת המתרגם: לעיל בחלק זה פרק לט.
הערת המתרגם: גם לטעם נטע רבעי עיין שם.
הערת המתרגם: דברים טו כ, ופסוק זה נאמר בבכור, וצ"ל שנה שנה, שם יד כב.
הערת המתרגם: הייתי מעדיף לתרגם "יעשה ממנו חסד". וראה לעיל פרק לט הערה .
הערת המתרגם: דברים טז יד.
חלק שלישי
<h2>פרק [מז]</h2>
המצוות אשר כללתן הקבוצה השתים עשרה: [טהרה]
הם אשר מנינום בספר טהרה, ואף על פי שכבר הזכרנו תועלתן באופן כללי הריני מוסיף בהן ביאור, ונטעים את הקבוצה הזו ככל הראוי, ואחרי כן אומר טעמי האחדים אשר נתברר לי טעמן.
ואומר, כי תורת ה' זו שנצטווה בה משה רבנו ונתיחסה אליו , לא באה אלא להקל את העבודות ולמעט את הטורח.
וכל שעלול אתה לחשוב דבר ממנה שיש בו עמל או טורח כבד, אינו אלא מפני שאינך יודע אותם המנהגים והשיטות המצויים באותם הימים. וראוי לך להקיש בין שישרוף האדם ילדו בעבודתו או ישרוף אפרוח יונה . לשון התורה, כי גם את בניהם ואת בנותיהם ישרפו באש לאלהיהם , זו הייתה עבודתם לאלוהותיהם. ומעבודתנו, בדומה לזה, לשרוף בן יונה, ואף מלוא כף סולת .
ועל פי הבחנה זו הוכחה אומתנו בזמן מריה ונאמר לה, עמי מה עשיתי לך ומה הלאתיך ענה בי , ונאמר עוד בעניין זה המדבר הייתי לישראל אם ארץ מאפליה, מדוע אמרו עמי רדנו וגו'. כלומר: איזה טורח מיגע היה להם בתורה הזו, עד שפרשו [שפח] ממנה.
וכבר קרא לנו יתעלה ואמר: מה מצאו אבותיכם בי עוול כי רחקו מעלי וגו' . הכוונה בכל המיקראות הללו כוונה אחת.
והנה זו הקדמה גדולה לא תסור מדעתך.
ואחריה אומר:
כבר ביארנו כי כל המטרה הייתה במקדש להביא את הפונה אליו להתפעלות, ושייראוהו וירהוהו, כמו שאמר ומקדשי תיראו . וכל דבר מרומם, כשיתמיד האדם להמצא בו, ימעט מה שיש בנפש ממנו, ותמעט ההתפעלות שהייתה באה על ידו. וכבר העירו חכמים ז"ל על עניין זה ואמרו, שאין רצוי להכנס למקדש בכל עת , והסמיכו את זה לאמרו 'הוקר רגלך מבית רעך פן ישבעך ושנאך' .
וכיון שזו הייתה המטרה, הזהיר יתעלה את הטמאים מלהכנס למקדש, עם ריבוי מיני הטומאות, עד שכמעט לא תמצא אדם טהור כי אם מעטים:
כי אם ניצול ממגע נבלה, לא ניצול ממגע אחד משמונה שרצים שנופלים הרבה בבתים ובמאכלים ובמשקים ורבות נתקל בהם האדם,
ואם ניצול מאלה, לא ינצל ממגע נדה או זבה או זב או מצורע או משכבן ,
ואם ניצול מאלה, לא ינצל משכיבת אשתו או מקרי,
ואף כאשר טהר מכל הטומאות הללו, אינו מותר לו להכנס למקדש עד שיעריב שימשו,
ואסור להכנס למקדש בלילה כמו שנתבאר במידות ותמיד ,
ובאותו הלילה אפשר שישמש מיטתו על הרוב, או יארע לו אחד מגורמי הטומאה, וישכים למחרתו כמצבו אתמול, ויהיה כל זה סיבה להתרחק מן המקדש ושלא ירגיל שם בכל עת.
וכבר ידעת לשונם אין אדם נכנס לעזרה לעבודה אפילו טהור עד שהוא טובל . והנה במעשים הללו תתמיד היראה* , ותושג ההתפעלות המביאה לכניעה שהיא המטרה.
וכל שהייתה הטומאה מצויה יותר, תהיה הטהרה ממנה יותר קשה ובריחוק זמן:
האהלת המתים ובפרט הקרובים והשכנים היא היותר מצויה מכל טומאה, ואין טהרה ממנה כי אם באפר פרה על אף נדירות מציאותו , ואחר שבעת ימים.
והזיבות והנידות מצויים יותר ממגע טמא, ולפיכך צריכים לכך שבעה ימים, והנוגע בהם יום אחד.
ואין טהרת זב וזבה ויולדת נגמרת אלא בקורבן, כי אלה מציאותן פחות מן הנידות.
וכל אלה הם גם דברים נגעלין כלומר: נידה וזב וזבה ומצורע ומת ונבלה ושרץ ושכבת זרע. והנה הושגו בדינים אלו מטרות רבות:
האחת הפרישה מן הגיעולים ,
והשניה נצירת המקדש,
והשלישית התחשבות במפורסם הרגיל , לפי שהיה מחיובי ה"צאבה" המייגעים בענייני הטומאה מה שתשמעהו עתה.
והרביעית הקלת אותו העמל, ושלא יעכבו ענייני הטומאה והטהרה את האדם משום עסק מעסקיו.
כי אין עניין הטומאה והטהרה הללו תלויים אלא בקודש וקודשים לא יותר: בכל קודש לא תגע ואל המקדש לא תבוא . אבל כל שזולת זה, אין קפידה עליו אם ישאר טמא כל זמן שירצה, ויאכל חולין טמאין איך שירצה .
והמפורסם משיטות ה"צאבה" עד זמננו זה [שפט] בארצות המזרח, כלומר: שרידי ה"מג'וס" שהנידה תהיה בבית לבדה, ונשרפין המקומות שמהלכת עליהם, ומי שדיבר עמה נטמא, ואפילו נשבה הרוח ועברה על הנידה ועל הטהור נטמא .
ראה נא מה בין אלה לבין אמרינו כל מלאכות שהאשה עושה לבעלה נידה עושה לבעלה, חוץ מרחיצת פניו וגו' , ואין איסור ממנה אלא תשמיש המיטה כל ימי טינופה ולכלוכה. ומשיטותיהם המפורסמות עד זמננו זה, שכל הפורש מן הגוף, שער או צפרנים או דם, הרי הוא טמא, ולפיכך כל ספר אצלם טמא מפני שהוא נוגע בדם ובשער, וכל המסתפר טובל במים חיים, וכיוצא בטרחות הללו אצלם הרבה מאוד * .
ואנו אין חוששין לטומאה וטהרה אלא לקודש ומקדש .
אבל אמרו יתעלה והתקדשתם והייתם קדושים כי קדוש אני , אינו בעניין טומאה וטהרה כלל, ולשון ספרא: זו קדושת מצוות.
וכן אמרו קדושים תהיו , אמרו זו קדושת מצוות. ולפיכך נקראת גם העברה על המצוות טומאה, אמר בשרשי המצוות ויסודן, שהן עבודה זרה וגילוי עריות ושפיכות דמים:
בעבודה זרה נאמר כי מזרעו נתן למלך למען טמא את מקדשי ,
ובגלוי עריות אל תטמאו בכל אלה וגו' ,
ובשפיכות דמים אמר ולא תטמאו את הארץ וגו' .
הנה נתבאר כי טומאה נאמרת בשיתוף על שלשה עניינים:
נאמרת על המרי והמרד במה שנצטווינו בו, בין שזו פעולה או השקפה,
ועל הטינופים והלכלוכים: טמאתה בשוליה ,
ועל העניינים הללו המחשבתיים כלומר: מגע זה או משא זה או האהלת זה.
ועל המין הזה האחרון אמרנו אין דברי תורה מקבלין טומאה .
וכן הקדושה אמורה בשיתוף על שלשה עניינים מקבילים לשלושת העניינים הללו.
ולפי שטומאת מת אי אפשר לטהר ממנה כי אם לאחר שבעה ימים, וגם במציאות אפר פרה, והיו הכוהנים צריכים להם תמיד כדי שיכנסו למקדש להקריב, לפיכך הוזהר כל כהן על טומאת מת בלבד, זולתי לצורך גדול אשר [שצ] הפרישה ממנו קשה לפי הטבע, כלומר: שלא להתעסק בהורים והבנים והאחים.
הערת המתרגם: ולגודל הצורך לתדירות כהן גדול במקדש, שנאמר והיה על מצחו תמיד , הוזהר שלא להטמא למת כלל ואפילו לקרובים הללו .
הנך רואה שלא כלל בלאו הזה את הנשים, בני אהרן ולא בנות אהרן , מפני שהנשים אין צורך להן בהקרבה.
וכיון שאי אפשר שלא ישגה אדם ויכנס למקדש טמא או יאכל קדשים והוא טמא, ואפשר שיעשה זאת במזיד כדרך שעוברים רוב הרשעים על העברות החמורות והם מזידים, לפיכך ציווה בקורבנות לכפר על טומאת מקדש וקודשיו, מהם דברים לזדון, ומהם דברים לשגגה כפי מיניהם, והם שעירי הרגלים ושעירי ראשי חודשים ושעיר המשתלח כמו שנתבאר במקומו . כדי שלא יחשוב המזיד שהוא לא עבר עברה חמורה כאשר טמא מקדש ה', אלא ידע שנתכפר לו בשעיר, אמר ולא ימותו בטמאתם , ואמר ונשא אהרן את עוון הקדשים וגו' , ונכפל עניין זה הרבה.
אבל טומאת צרעת כבר ביארנו ענינה . וגם החכמים ז"ל ביארו את זה והודיעונו אותו, ושהעיקר המוסכם בה שהיא עונש על לשון הרע .
ושאותו הגינוי מתחיל בקירות, אם שב הרי זו היא המטרה, ואם התמיד ברשעו עובר אותו השינוי למצעותיו וכלי ביתו, ואם המשיך ברשעו מתפשט לבגדיו, ואחר כך לגופו, וזה אות ופלא שהיה באומה כמו מי סוטה .
ותועלת הדעה הזו ברורה בהשפעתה, נוסף על כך שהצרעת מתדבקת, וכל בני אדם נפשם קהה ממנו וכמעט שזה בטבע.
אבל היות הטהרה ממנה בעץ ארז ואזוב ושני תועלת ושתי צפרים , כבר נאמר טעם לדבר במדרשות, אלא שאינו מתאים לעניינינו, ולא ידעתי אני עד כה טעם אחד מכל אלה, ולא מה טעם עץ ארז ואזוב ושני תולעת בפרה אדומה , וכן אגודת אזוב שמזים בה דם הפסח , לא מצאתי מאומה להסמך עליו בייחוד מינים הללו.
אבל טעם קריאת פרה אדומה חטאת, הוא מפני שבה נשלמת טהרת מי שנטמא למת, וייכנס למקדש אחר אותו העניין, כי מאז שנטמא למת נאסר עליו להכנס למקדש ולאכל קודשים לעולם, אלמלא הפרה הזו אשר נשאה את החטא הזה, כמו הציץ שהוא מרצה על הטומאה, וכמו שעירים הנשרפים.
ולפיכך נעשה עוסק בפרה ובשעירים הנשרפים מטמא בגדים , כמו שעיר המשתלח אשר הדעה עליו שזה מרוב מה שנשא מן החטאים מטמא מי שנגע בו .
והנה הטעמנו מן הקבוצה הזו מה שידענו טעמו כפי שנראה לנו. [שצא]
הערות:
הערת המתרגם: לעיל פרק לה.
הערת המתרגם: אל משה, שנאמר זכרו תורת משה עבדי. מלאכי ג כב.
הערת המתרגם: בר"ש "רק" והוא מעט מטעה.
הערת המתרגם: בר"ש "לעבודת אלוהיו" ואין זה במקור.
הערת המתרגם: אף כאן הוסיף ר"ש "לעבודת אלהינו".
הערת המתרגם: דברים יב לא. ואין זו עבודת המולך כי המולך בהעברה בלבד וכדלעיל פרק לז.
הערת המתרגם: בר"ש "ומעבודותיה" וטעות הוא.
הערת המתרגם: קומץ המנחה.
הערת המתרגם: כלומר: הוכיח אותה ה'.
הערת המתרגם: מיכה ו ג, [שפח]
הערת המתרגם: ירמיה ב לא.
הערת המתרגם: שם כ ה.
הערת המתרגם: לעיל פרק מה.
הערת המתרגם: כלומר: בעצם בניית המקדש.
הערת המתרגם: ויקרא יט ל.
הערת המתרגם: כוונת רבנו בודאי לאמור בחגיגה ז א. וכל הראיה מעצם הדבר שהוצרכו לדון בכך, עיין שם.
הערת המתרגם: משלי כה יז.
הערת המתרגם: רוצה לומר מגע משכבן.
הערת המתרגם: בר"ש הוסיף משלו "פירוש אפילו משיעריב שמשו".
הערת המתרגם: פ"א מ"א ומ"ח.
הערת המתרגם: פ"א מ"א.
הערת המתרגם: יומא פ"ג מ"ג.
* . וראה גם רס"ג באמונות ודעות מאמר שלישי סוף פרק ב.
הערת המתרגם: בר"ש הושמטו "השכנים".
הערת המתרגם: בפרט לפי התנאים שנפרטו במסכת פרה פ"ב.
הערת המתרגם: בר"ש "מכוערין נמאסין ".
הערת המתרגם: גם כאן כתב ר"ש "הכיעור והמיאוס".
הערת המתרגם: בר"ש "לישא פנים למנהג המפורסם" "ומראעאה" איננה נשיאת פנים אלא הזדהות עם דבר מסוים מתוך התחשבות בנסיבות מסויימות. והכוונה כפי שקדם לעיל בפרק לב, שכל שחדר עמוק לנבכי נפש האדם הוקל והוסב לאפיק אחר אך לא נעקר כליל.
הערת המתרגם: ויקרא יב ד.
הערת המתרגם: וכיוצא בזה כתב בהלכות טומאת אוכלין פרק טז הל' ח, עיין שם. ומעניין מאוד הוא טעמו של רבנו למנהג אכילת חולין טהורין. ראה שם הל' יב: ופירושו למשנה טהרות פ"ב מ"ב. מהדורתי עמ' תפט. [שפט]
הערת המתרגם: העמים עובדי האש. ובתלמוד בהרבה מקומות "אמגושא", ובר"ש "המגורתי" וטעות הוא.
הערת המתרגם: והדעות הללו חדרו גם לשכבות מסוימות של היהדות והחלו להתנהג במנהגותיהם, ראה לדוגמא פירוש הראב"ד למסכת תמיד הפרק האחרון בשם ספר המקצועות. ואף בימינו נשתיירו שרידי דעות הללו אצל יוצאי ארצות "המג'וס" לפנים.
הערת המתרגם: כתובות סא א. ושם איתא"והרחצת". וכך הוא בהלכות אסורי ביאה פי"א הל' יט. וראה הגהות מימוניות שם.
הערת המתרגם: כן הוא תרגום המילים שבמקור. ובר"ש "כל ימי טומאתה".
הערת המתרגם: כי כל ספר הוא גם מקיז דם. וראה פירוש רבנו לשביעית פ"ח מ"ה מהדורתי והערה וכלאים פ"ט מ"ג הערה .
* . ראה שם טוב ששאל "ומה יאמר הרב בטבילת זבה ונידה במים קרים בסתיו", והמשיך בדברי הבל שאסור לשמען שכאלו דעת רבנו שטבילת נדה וזבה מדרבנן. וחלילה חלילה. א. מי זה אמר שהטבילה צריכה להיות במים קרים? כלום לא למד מסכת יומא פ"ג מ"ה. ומה שכתבו במסכת תענית יג טבילה בחמין מי איכא מדובר על המציאות הרגילה. ולא שכל חמין נידונין כשאובין (ותמוהים הם דברי הפוסקים המחמירים בכך). ומה שציין לדברי רבנו בספר המצוות אינו אלא מוציא שם רע, וכבר ביאר רבנו שם בכלל השני שכל שאמרו שהוא מדאוריתא הרי הוא מן התורה, וראה שם לא תעשה שלו, וראה גם בהקדמתו לסדר טהרות מהדורתי עמ' כא שטומאת נבלת העוף הטהור מן התורה כיון שחייבים עליה כרת על ביאת המקדש. ובנידה כבר כתב בהלכות אסורי ביאה פי"א הל' טז אפילו נפלו עליה כל מימות שבעולם הרי היא בכרת. עיין שם. והארכתי מפני שכבר הטעה את קלי הדעת.
הערת המתרגם: ויקרא יא מד.
הערת המתרגם: שם יט ב.
הערת המתרגם: וראה גם הקדמת רבנו לספר המצוות, הכלל הרביעי.
הערת המתרגם: ויקרע כ, ג.
הערת המתרגם: שם יח כד.
הערת המתרגם: במדבר לה לד. וצ"ל ולא תטמא.
הערת המתרגם: בר"ש "על מידות האדם" ושמא צ"ל "מרות".
הערת המתרגם: איכה א ט.
הערת המתרגם: קרא את הטומאות "מחשבתיים" כיון שאינן דבר ממשי אלא עניין מחשבתי.
הערת המתרגם: "מסאקפה" כלומר: המצאות תחת אהל אחד. ומילה זו משומשת הרבה בלשון רבנו בפירוש המשנה. ור"ש שיבש כאן וכתב "או לשאת דבר פלוני על כתפיו" ולעיל בתחילת העניין כתב נכונה. ורי"ח כתב "או קרבת זה" ואינו נכון.
הערת המתרגם: ברכות כב א. וכן כתב בהלכות קריאת שמע פ"ר הל' ח. והלכות תפילה פ"ד הל' ד-ה. והלכות ספר תורה פ"י הל' ח.
הערת המתרגם: "מחתאג'א אליהם" כלומר: ישראל זקוקים להם וצריכים אותם [שצ] תמיד.
הערת המתרגם: שלא הוזהרו מלהטמא לאלה. ויקרא כא ב-ג. ור"ש הוסיף כאן משלו "ולעמוד עמהם ולנגוע בהם".
הערת המתרגם: שמות כח לח.
הערת המתרגם: ויקרא כא יא.
הערת המתרגם: סוטה כג ב.
הערת המתרגם: משנה שבועות ב ב, ובגמרא.
הערת המתרגם: ויקרא טו לא.
הערת המתרגם: שמות כח לח
הערת המתרגם: לעיל בפרק זה סמוך להערה .
הערת המתרגם: ראה ערכין טו ב.
הערת המתרגם: "פרעושה" ובר"ש "לכלי משרתיו" וטעות הוא.
הערת המתרגם: וככל החזיון הזה כתב רבנו בהלכות טומאת צרעת פט"ז הל' י.
הערת המתרגם: ר"ש הוסיף כאן "ובדלים ממנה".
הערת המתרגם: ויקרא יד ד.
הערת המתרגם: במדבר יט ו.
הערת המתרגם: בפסח מצרים שמות יב כב.
הערת המתרגם: ראה זבחים פי"ב מ"ה.
הערת המתרגם: קצת תמוה, כי אין הנוגע בשעיר מטמא אלא המשלחו בלבד. וראה הלכות פרה אדומה פ"ה הל' ז. ושמא צ"ל "כמו המשלח שעיר המשתלח" ו"מי שנגע בו" מוסב על המשלח שבגדים וכלים שנגעו בו בעת שילוחו נטמאו. [שצא]
<h2>פרק [מח]</h2>
המצוות אשר כללתם הקבוצה השלש עשרה: [מאכלות אסורות]
הם אשר מנינום בהלכות מאכלות אסורות, ובהלכות שחיטה, ובהלכות נדרים ונזירות. וכבר ביארנו במאמר זה ובפירוש אבות תועלת הקבוצה הזו בדברים מדוייקים ובהירים מאוד , ואני אוסיף לכך ביאור בהתחקות על אחת אחת מן המצוות המנויות שם.
ואומר, שכל מה שאסרה עלינו התורה מן המאכלות, כולן תזונתן גרועה , ואין במה שנאסר עלינו מה שיש לחשוב שאין בו נזק זולת החזיר והחלב.
ואין הדבר כן, כי החזיר לח יותר על המידה ורבים בו העודפים , ויותר מכן מאסתו התורה מחמת ריבוי טינופו ושהוא ניזון מטינופים, וכבר ידעת הקפדת התורה על ראיית הלכלוכים אפילו במדבר במחנה , כל שכן בתוך הערים.
ואילו היינו מגדלים חזירים למזון היו נעשים השווקים ואף הבתים מטונפים יותר מבית הכיסא, כמו שאתה רואה בארצות ה"פרנג" עתה. וכבר ידעת אמרם ז"ל פי חזיר כצואה עוברת דמי .
וכן חלבי הקרביים משביעים ומקלקלים את העיכול, ומולידים דם קר דביק, והשריפה יותר עדיפה להם. וכן הדם והנבלה קשים לעיכול ותזונתן רעה, וידוע כי הטרפה תחילת נבלה היא .
ודע כי הסימנים הללו, כלומר: מעלה גרה ומפריס פרסה בבהמה, והסנפיר והקשקשת בדגים, אין מציאותן סיבת ההיתר ולא העדרן סיבת האסור, אלא הם סימנים להכיר בהן המין המשובח מן המין הגרוע .
אבל טעם גיד הנשה הרי מפורש בכתוב .
וטעם אבר מן החי, הוא מחמת שהוא מקנה אכזריותן וכך היו עושים מלכי הגויים אז . וכך גם היו עושים לעבודה זרה, כלומר: שהיו חותכים מן הבהמה אבר מיוחד ונאכל .
אבל אסור בשר בחלב הרי עם היותו מזון גס מאוד בלי ספק, וגורם מילוי רב , אין הדבר רחוק לדעתי שיש לעבודה זרה בכך שייכות, ושמא כך היו אוכלין בעבודה מעבודותיה או באד מאדיהם.
וממה שמחזק את זה לדעתי, שאסור בשר בחלב הזכירו פעמים בתחילת הציווי בו כאשר הזכיר מצוות החג, שלוש פעמים בשנה וגו' , וכאילו יאמר בחגכם וביאתכם לבית ה' אלוהיך לא תבשל מה שתבשל שם בצורה פלונית כפי שהיו הם עושים, זהו המתקבל יותר לדעתי בטעם איסורו, אלא שלא ראיתי את זה כתוב במה שעיינתי מספרי ה"צאבה".
אבל הציווי בשחיטת החי הוא הכרחי, לפי שהמזון הטבעי לאדם אינו אלא מן הזרעונים הצומחים מן האדמה ומבשר בעלי חיים, והמשובח בבשר הוא אשר הותר לנו אכילתו, וזה מה שלא נעלם משום רופא .
וכיון שהביא הכרח טיב מזונו להריגתו, חפשנו לו המיתה היותר קלה, ונאסר לענותו בשחיטה הנפסדת ולא לנחרו ולא לחתוך ממנו אבר, [שצב] כמו שביארנו.
וכן נאסר לשחוט אותו ואת בנו ביום אחד , סייג והרחקה, שמא ישחט מהם הבן לפני האם, כי צער בעלי חיים בכך גדול מאוד, כי אין הבדל בין צער האדם בכך וצער שאר בעלי חיים, כי אהבת האם וחנינתה על הבן אינו תוצאה של ההגיון , אלא פעולת הכוח המדמה המצוי ברוב בעלי החיים כמציאותו באדם .
ונעשה דין זה מיוחד בשור ושה כי הם אשר מותרת לנו אכילתם מן הביתיים שאכילתם רגילה על הרוב, והם אשר ידועים האם מן הבן :
וזהו הטעם גם בשילוח הקן, כי הביצים אשר כבר דגרה עליהם בדרך כלל, והאפרוחים הצריכים לאמן, אינן ראויין לאכילה, וכאשר ישלח את האם ופרחה לבדה אינה מצטערת בראיית לקיחת הבנים, ואפשר שיהא זה גורם על הרוב לעזיבת הכל , כיון שהנלקח אינו ראוי לאכילה ברוב המקרים. ואם הייסורין הנפשיים האלה חשה להן התורה בבהמות ובעופות
* , כל שכן כלפי אישי מין האדם בכללותו.
ואל תקשה עלי באומרם ז"ל האומר על קן צפור יגיעו רחמיך וגו' , כי זו אחת משתי הסברות אשר הזכרנום, כלומר: השקפת מי שסובר שאין טעם למצוות אלא הרצון המופשט, ואנו הלא הלכנו אחרי ההשקפה השניה .
וכבר העירונו על ביאור התורה טעם כיסוי הדם, והיות הדבר מיוחד בחיה טהורה ועוף טהור. .
ועם מה שנצטווינו בו מאיסור המאכלות האסורות, נצטווינו גם בנדרי אסר, והוא כל זמן שיאמר האדם לחם זה או בשר זה אסור עליו נאסר עליו לאוכלו.
כל זה הכשרה להקניית מידת ההסתפקות ועצירת תאוות האכילה והשתייה, אמרו נדרים סייג לפרישות .
וכיון שהנשים ממהרות לכעוס מחמת קלות התפעלותן וחולשת נפשן, ואילו היה עניין נדריהן מסור בידן, היה זה סבל גדול בבית ופירוד וקלקול סדר, כי מין זה של אוכל מותר לבעל ואסור לאשה, וזה אסור לבת ומותר לאם, ולפיכך נמסר הדבר לראש הבית בכל מה שתלוי בו .
הנך רואה שכל מי שהיא ברשות עצמה ואינה טפלה לראש בית להנהיגה, הרי דינה כדין הגברים בנדרים, כלומר: מי שאין לה בעל ומי שאין לה אב, או שגדלה דיה, כלומר, בוגרת.
אבל טעם הנזירות פשוט מאוד, והיא הפרישות משתיית היין אשר כבר השחית הראשונים והאחרונים, רבים ועצומים כל הרוגיו, וגם אלה ביין שגו וגו' , לפיכך באו מדיני הנזירות כפי שאתה רואה, אסור מכל אשר יצא מגפן היין , הרחקה יתרה, כדי שיסתפק האדם ממנו בהכרחי, שהרי המתרחק ממנו נקרא קדוש, והשווה למעלת כהן גדול בקדושה עד שאינו מתטמא אפילו לאביו ולאמו כמוהו, כל הגדולה הזו מפני שפרש מן היין . [שצג]
הערות:
הערת המתרגם: לעיל בחלק זה פרק ח. ופרק לה.
הערת המתרגם: בהקדמה סוף הפרק הרביעי. וראה גם בפרק החמישי שם.
הערת המתרגם: "בליג" דברים האמורים בבהירות רבה. ובר"ש "בדברים רחבים מאוד" ולא דק.
הערת המתרגם: "מד'מום" ועניינה כאן מרוחק ודחוי, ובר"ש "מגונה".
הערת המתרגם: אפשר: יותר מן הראוי.
הערת המתרגם: הכוונה החומרים שאין בהן תועלת. ובר"ש "הפסולת והמותרות". ודברי רבנו כאן הם נגד דברי אבוקרט, ראה פרקי משה מאמר כ, יט. ותימה שלא השיג עליו רבנו שם.
הערת המתרגם: וכדלעיל פרק מא.
הערת המתרגם: אפשר: החוצות, הרחובות.
הערת המתרגם: מונח זה היה כולל את העמים המלווים, ובמשך הזמן נתפשט על כל האירופים. ורס"ג בבראשית י, ג, תרגם ריפת - פרנגה. ובר"ש "הצרפתים".
הערת המתרגם: ברכות כה א.
הערת המתרגם: כלומר: שהנפש קהה מהם ובסה אותם.
הערת המתרגם: על קושי עכול בשר המת ראה משנת אוהלות פרק יא מ"ז ופירוש רבנו שם. מהדורתי עמ' רצח.
הערת המתרגם: ראה מאכלות אסורות פ"ד הל' ו-ט.
הערת המתרגם: אפשר: המין הרצוי מן המין המרוחק, או הדחוי.
הערת המתרגם: בראשית לב לג.
הערת המתרגם: רומז לאמור בנדרים סה א. שצדקיה מצא את נבוכדנצר אוכל ארנבת חיה, ומפרש רבנו חיה-בחייה. בלי להמיתה תחילה וכפירוש שני של רש"י.
הערת המתרגם: ראה עבודה זרה פ"ב מ"ג "עורות לבובין " ופירוש רבנו שם.
הערת המתרגם: "אמתלאא" הכוונה קשה לעיכול וגורם להתעפשות וגזים.
הערת המתרגם: שמות כג יז ואחריו לא תבשל גדי בחלב אמו. וכך בפרק לד כג-כו.
הערת המתרגם: "אלחיואן " ובר"ש "בהמה".
הערת המתרגם: ראה לעיל הערה ובמה שצויין לפרקי משה.
הערת המתרגם: טיב המזון שבבשרו.
הערת המתרגם: חמישה דברים המפסידים את השחיטה. חולין דף ט. וראה גם הלכות [שצב] שחיטה פ"ג הל' א. ובר"ש "בשחיטה רעה".
הערת המתרגם: ויקרא כב כח.
הערת המתרגם: "נטק" כרגיל מתרגם ר"ש "דיבור" וכאן תרגם"שכל" ושתיהן בלתי נכונות.
הערת המתרגם: ראה לעיל ח"א פרק עג באמצע ההקדמה העשירית ד"ה הערה.
הערת המתרגם: כלומר: שידוע איזו היא אמו של זה ואיזה הוא בנה של זו. ובר"ש "והם אשר תכיר מהם האם את הוולד" ואינו נכון.
הערת המתרגם: מכאן משמע כמעט להדיא, שאם אין תאוותך גוברת עליך לשלול את הביצים או האפרוחים, הנח להם אל תחריד את שלוותם ואל תפריע את מנוחתם, כי כל טעם שילוח האם כדי שתעזבם לנפשם. ולא כדעת הסוברים כי יקרה קן צפור לפניך חייב אתה להטפל להם אף אם אינך צריך את הוולדות.
הערת המתרגם: בר"ש "חסה" וט"ס הוא.
* . אותו ואת בנו ושילוח הקן, וראה גם לעיל בחלק זה סוף פרק יז הערה .
הערת המתרגם: ברכות פ"ה מ"ג. וראה גם מגילה פ"ד מ"ג ופירוש רבנו בשני המקומות.
הערת המתרגם: ואלמלי שאיני כדאי הייתי אומר, כי האומר שהן רחמים מצידו יתעלה על קן הצפור משתקין אותו, כי אילו היו רחמים לא התיר השחיטה בכלל, וכמו שכתב רבנו שם. אבל ניתנו כדי להחדיר לתודעתנו ולקבוע בלבנו מידת הרחמים החמלה והחנינה. וראה לעיל בחלק זה פרק כו ופרק לא.
הערת המתרגם: לעיל פרק מו.
הערת המתרגם: אבות פ"ג מט"ז.
הערת המתרגם: דברים שבינו לבינה או שיש בהן עינוי נפש.
הערת המתרגם: ישעיה כח ז.
הערת המתרגם: שופטים יג יד. וראה גם במדבר ו ד.
הערת המתרגם: על יחסו של רבנו לשהיית היין וכל המשקאות המשכרים בכלל ראה לעיל בחלק זה פרק ח. [שצג]
חלק שלישי
<h2>פרק [מט]</h2>
המצוות אשר כללתם הקבוצה הארבע עשרה: [נשים]
הם אשר מנינום בספר נשים, והלכות אסורי ביאה . וכלאי בהמה ומצוות מילה מן הקבוצה הזו. וכבר הודענו לעיל מטרת הקבוצה הזו, ועתה אחל לבאר פרטיהן.
ואומר, מן הידוע כי הידידים דבר שהאדם זקוק לו כל ימי חייו, וכבר ביאר את זה אריסטו בתשיעי מספר המידות :
בזמן בריאותו ואשרו יתענג בחברתם לו, ובזמן מצוקתו יזדקק להם, ובזמן זקנתו וחולשת גופו יעזר בהם.
ועניין זה מצוי בבנים יותר וחשוב , וכן בקרובים , אלא שהאחוה והאהבה והעזרה נעשית שלמה בקרובים ביחס, עד שאפילו השבט האחד, כאשר אב אחד כוללם, ואפילו רחוק, תהיה ביניהם מחמת כך אהבה ועזרה זה לזה, וחמלה זה על זה שהיא החשובה ביותר במטרות התורה.
ומחמת עניין זה נאסרה הקדשה, למה שיש בכך מהפסד הייחוסים, ויהיה הנולד ממנה זר לבני אדם, אינו מכיר לעצמו משפחה , ולא שום משפחה מכירה אותו, וזה מצב גרוע מאוד בשבילו ובשביל יולדו .
ועניין אחר גדול בטעם איסור הקדשה, והוא מניעת ריבוי התאוותנות בתשמיש ותדירותו, כי בשינויי גופי הקדשות תתווסף התאווה, לפי שאין התעוררות האדם לאשה אחת שכבר הורגל לה תמיד כהתעוררותו לגופים מתחדשים שונים בצורותיהם ומצביהם.
ויש באיסור הקדשה תועלת גדולה מאוד, והיא מניעת הנזקים , כי אלו הייתה הקדשה מותרת, כי אז היו פונים לאשה אחת מספר גברים בזמן אחד באופן מקרי, ובהכרח יתקוטטו, ובמקרים רבים יהרגו זה את זה או יהרגוה, כפי שהדבר ידוע תמיד, ובית זונה יתגודדו .
וכדי למנוע את הנזקים הגדולים הללו, ולהביא התועלת הכללית והיא ידיעת הייחוסים, נאסרו הקדשה והקדש, ולא תמצא דרך התר לתשמיש אלא בייחוד אשה ונשיאתה בפרהסיה. כי אילו הסתפקנו לכך בייחוד בלבד, היו רוב בני אדם מביא קדשה לביתו זמן מסוים שהסכימו עליו ביניהם, ויאמר שהיא אשתו.
ולפיכך ניתנו הקידושין בעשיית דבר מה יהיה בו ייחודה לו והוא האירוסין, ושיפורסם הדבר והוא הנישואין, ויקח בועז עשרה אנשים וגו' .
ואפשר שלא יתאים איחודם ולא יסתדר בנין ביתם, לפיכך הותרו להם הגירושין.
ואילו היו הגירושין אפשריים בדברים בלבד או בשילוחה מביתו, הייתה האשה נמלכת לפתע ותצא ותטען שנתגרשה, או אם זנתה עם איש, תטען היא והנואף שכבר נתגרשה מקודם, ולפיכך נצטווינו שלא יתקיימו הגרושין אלא בשטר המעיד על כך, וכתב לה ספר כריתות וגו'. .
ומפני שהחשדות בזנות והספקות שיארעו [שצד] בכך מרובים מאוד ביחס לאשה, לפיכך נצטווינו בדיני הסוטה, שאותה הפרשה גורמת לכל אשה בעולת בעל להיות צנועה בתכלית הצניעות, ותגדור עצמה בתכלית, כדי שלא יחלה לב בעלה ממנה, מחשש מורא מי סוטה.
כי אפילו הייתה נקיה ובטוחה בעצמה, הרי אותו המעשה הנעשה בה יפדו עצמם ממנו רוב בני אדם בכל ממונם, ואף יעדיפו את המוות על אותו הביזיון הגדול, והוא פריעת ראש האשה וסתירת שערה, וקריעת בגדיה עד שיתגלה לבה, והולכתה בכל המקדש במעמד רבים: נשים ואנשים, ובמעמד בית דין הגדול . ולפיכך נמנעים מחשש זה מדווים גדולים המפסידים סדר כמה בתים.
ולפי שכל נערה בתולה מועמדת לנישואין לכל מי שיזדמן, לא נתחייב המפתה אותה אלא לקחתה לאשה, כי זה יותר טוב לה, וזה מרפא לשברה בלי ספק משישאנה אחר. ואם לא רצתה בכך היא או אביה יתן מוהר . ונוסף בעונש האונס לא יוכל שלחה כל ימיו .
אבל טעם הייבום הרי מפורש שהיה מנהג קדום לפני מתן תורה , והניחתו התורה.
אבל החליצה היא מחמת זרות אותן הפעולות לפי מנהגי אותם הזמנים, ושמא ימנע מעצמו אותה הזרות וייבם, וזה מפורש בלשון התורה ככה יעשה לאיש וגו' ונקרא שמו בישראל וגו' .
ויש ללמוד מפרשת יהודה מידה נעלה וצדק במשפטים, והוא ממה שאמר תקח לה פן נהיה לבוז הנה שלחתי הגדי הזה ופירוש הדבר הוא, שביאת הקדשה קודם מתן תורה כביאת האדם על אשתו אחר מתן תורה , כלומר, שהוא מעשה המותר שאין בו תיעוב כלל, ומתן השכר המוסכם עליו לקדשה אז, כמתן כתובת אשה לה עתה בזמן הגרושין , כלומר: שזו זכות מזכויות האשה שמוטל עליו לשלמו.
ודברי יהודה 'פן נהיה לבוז' מלמדנו, שכל ענייני המשגל, ואפילו המותר מהם חרפה לנו לדבר בו, וראוי לשתוק ממנו ולהסתירו, ואף על פי שיגרום הדבר לנזק בממון. כפי שאתה רואה יהודה עשה באומרו טוב שנפסיד ותכבוש מה שלקחה, מאשר נפרסם את הדרישה ונהיה לבוז , וזו היא המידה הנעלה אשר למדנוה מאותה הפרשה.
אבל הצדק אשר למדנוהו, הוא אמרו בנקותו את עצמו, שלא גזלה, ולא שיקר ולא גרע ממה שהסכים עמה עליו: הנה שלחתי הגדי הזה וגו', אין ספק שהיה אותו הגדי בתכלית הטוב במינו, ולפיכך רמז עליו ואמר 'הזה'. וזה הוא הצדק אשר נחלוהו מיעקב ויצחק ואברהם, שלא לשנות דיבור ולא להחליף מועד , וליתן כל החובות בשלמות ובמלואם.
ושאין הבדל בין מה שקיבלת מממון הזולת על דרך ההלוואה או הפיקדון, או מה שמגיע לו אצלך באיזה אופן שהגיע לו בשכר או בזולתו, ושמוהר כל אשה כדין שכר כל שכיר, ואין הבדל בין כובש שכר שכיר, או מי שמחזיק בזכויות אשתו. ואין הבדל בין עושק את השכיר, או מתעולל נגדו בעלילות עד שיוציאנו בלי שכר, או יעשה כן עם אשתו כדי להוציאה בלי מוהר.
התבונן נא עומק [שצה] יושר אלה החוקים ומשפטים צדיקים , היאך דנו במוציא שם רע. והוא, שהרשע הזה בלי ספק לא מצאה אשתו חן בעיניו, אשר הוציא עליה שם רע, וכעורה היא בעיניו. ואילו רצה לגרשה, כדין כל המגרש את אשתו, לא היה לו בכך מונע. אלא שאילו גירשה היה חייב לשלם כל המגיע לה, לכן שם לה עלילות דברים כדי שיפטר ממנה בלי תשלום, ולכן הזיד נגדה, והוציא עליה שם רע בשקר, כדי להחזיק בזכויותיה המוטלים עליו, והם חמישים כסף, כי זהו מוהר הבתולות הקצוב בתורה .
ולפיכך דן אותו יתעלה שישלם מאה כסף, נוהג כפי הכלל 'אשר ירשיעון אלוהים ישלם שניים לרעהו' , וכדין עדים זוממין כמו שכבר ביארנו , כך זה המוציא שם רע זמם להפסידה את החמישים המוטלים עליו - משלם מאה.
זהו עונש החזיקו ממון המוטל עליו וזממו לקחתו.
והיה עונש פגימת כבודה ובזותו אותה בזנות, שפוגמים כבודו בהלקאה בשוט וייסרו אותו .
והיה עונש העדפתו תאוותו ובקשת עצם ההנאה, שנתחייב בה לעולם לא יוכל לשלחה כל ימיו , כי הגורם לכל מה שאירע אינו אלא כיעורה בעיניו.
וכך מרפאים את המידות הרעות, אם היה המרפאן הציווי האלוהי, לא יחדלו אופני הצדק להיות גלויים וברורים לפניך בכל משפטי התורה הזו כאשר תתבונן בהן התבוננות מעמיקה,
התבונן היאך השווה בין דין מוציא שם רע אשר זמם לכבוש ממון המוטל עליו, ובין דין הגנב אשר לקח ממון זולתו, ועשה דין עד זומם אשר זמם להזיק ואף על פי שלא הזיק, כדין כל מי שכבר עבר והזיק כלומר: הגנב ומוציא שם רע, הדין בשלושתם תורה אחת ומשפט אחד .
התפלא והשתאה על חכמת משפטיו יתעלה, כמו שתתפלא על חכמת מעשיו, אמר הצור תמים פעלו כי כל דרכיו משפט . אומר, כמו שכל מעשיו בתכלית השלמות, כך משפטיו בתכלית היושר, אלא שאין יכולת בשכלינו להשיג שלמות כל מעשיו ויושר כל משפטיו.
וכמו שאנו משיגים מקצת נפלאות מעשיו באברי בעלי החיים ותנועות הגלגלים , כך אנו משיגים יושר מקצת משפטיו, ואשר נעלם ממנו משני המינים יחד יותר ממה שנתגלה בהרבה מאוד.
ונחזור לעניין הפרק.
אבל איסור העריות, הרי העניין בכולן מכוון למיעוט התשמיש ותיעובו, ולהסתפק ממנו במועט שבמועט.
והנה איסור זכר ובהמה פשוט מאוד, אם היה הדבר הטבעי מתועב לקחת ממנו אלא לצורך, כל שכן הדבר היוצא מדרך הטבע, ודרישת עצם ההנאה.
והעריות מן הנקבות בכללותן כוללן עניין אחד, ואותו העניין הוא שהדבר המרובה מאוד, הוא שכל אחת מהן מצויה עם האדם תמיד בביתו, והיא קלה להמצא לו וקרוב להשיגה, ואין טורח במציאתה , ואי אפשר לשופט להוכיח אדם על מציאותה של זו אצלו.
ואילו היה דין הערווה כדין הפנויה כלומר: שמותר לישא אותה, ויהיה בה רק איסור היותה בלתי נשואה, היו רוב בני אדם נכשלים בזנות עמהן תמיד. וכיון שנאסרה ביאתן לגמרי והורתענו מכך בהרתעות חמורות, כלומר: במיתת בית דין ובכרת , ושאין שום דרך לביאתן של אלו, הושג הביטחון מן הגישה אליהן, ובטלו ההרהורים [שצו] בהן .
אבל מציאות עניין הקלות הזו בכל ערווה הרי הדבר פשוט מאוד, והוא, שהאדם אם הייתה לו אשה, הרי מן הידוע על הרוב כי אמה וזקנתה ובתה ובת בתה ואחותה נמצאות אצלו ברוב הזמנים, ושהבעל נתקל בהן תמיד בכניסתו ויציאתו והתעסקויותיו, וכך גם האשה נפגשת רבות עם אחי בעלה ואביו ובנו. אבל מציאות האדם עם אחיותיו ואחיות אמו ואחיות אביו ואשת דודו וגדילתו עמהן, הרי ריבוי דבר זה ידוע, ואלה הן כל העריות של שאר בשר. התבונן בהן , זהו אחד העניינים אשר מחמתן נאסרו שאר בשר.
אבל העניין השני הוא לדעתי הדאגה לבושת הפנים, כי אירוע מעשה זה בין השורש והענף חוצפה גדולה מאוד, כלומר: ביאת האם או הבת, לפיכך נאסר על השורש והענף שיבוא אחד מהן על השני, ואין הבדל בין אם יבוא השורש על הענף או הענף על השורש, או יתאחדו שורש וענף בביאת אדם שלישי, כלומר: שיהא אדם אחד מגלה ערווה בביאה של שורש וענף.
ומשום כך נאסר לצרור האשה ואמה, וביאת אשת האב, ואשת הבן, כי כל אלה הם גילוי ערוות אדם לערוות שרש וענף.
והאחים כמו שורש וענף. וכיון שנאסרה האחות נאסרה גם אחות האשה, ואשת האח, כי זה איחוד שנים בשורש וענף בביאת אדם שלישי.
וכיון שהוחמר אסור איחוד האחים ועשאם כשורש וענף, ואף האחים כגוף אחד, לפיכך נאסרה גם ביאת אחות האם מפני שהיא במקום האם, ואחות האב לפי שהיא במקום האב.
וכשם שלא נאסרה בת אחי האב ולא בת אחות האב כך לא נאסרה לא בת האח ולא בת האחות, הקש שווה.
אבל זה שהדוד מותרת לו אשת בן אחיו ואסורה על בן האח אשת דודו, הנה זה מתבאר כפי העניין הראשון, כי בן האח מצוי על הרוב בבית דודו, וקירבתו לאשת דודו כקירבתו לאשת אחיו * , אבל הדוד אינו מצוי כך בבית בן אחיו ואין לו קירבה לאשתו, הלא תראה כי האב כיון שיש לו קירוב עם אשת בנו כקירוב בנו לאשתו נעשו שני האיסורין שווין ובמיתה אחת.
אבל טעם איסור ביאת הנידה ואשת איש, הרי הוא ברור מכדי לחפש לו טעם.
וכבר ידעת שנאסר עלינו ליהנות בערווה באיזה אופן שיהיה, ואפילו הראייה במטרת הנאה, כמו שביארנו בהלכות איסורי ביאה . ושם ביארנו שאין מותר בתורתנו להפנות את המחשבה לענייני התשמיש כלל, ולא לעורר הקשוי בשום פנים ואופן, ושהאדם אם נתקשה שלא בכוונה, חייב להטות את דעתו למחשבה אחרת, ויחשוב בעניין אחר עד שישוך אותו הקשוי .
אמרו חכמים ז"ל במוסריהם מביאי השלמות לחסידים :
בני! אם פגע בך מנוול זה משכהו לבית המדרש. אם ברזל הוא נמוח, ואם אבן הוא מתפוצץ, שנאמר הלא כה דברי כאש נאם ה' וכפטיש יפוצץ סלע .
אומר לבנו בייסרו אותו: אם נתקשית ונצטערת, לך לבית המדרש, למד ועיין שאל והשאל, ישוך ממך אותו הצער בלי ספק.
והתפלא על אמרו מנוול זה, ואיזה נוול . ואין מוסר זה מחמת התורה בלבד, אלא הדבר כך גם אצל הפילוסופים, וכבר הודעתיך דברי אריסטו בלשונו, אמר:
החוש הזה, שהוא חרפה לנו.
כלומר: חוש המישוש, הגורם להחשבת המאכל והתשמיש. וקורא בספריו לבני אדם המחשיבים את התשמיש ואכילת המטעמים - 'השפלים ', והאריך בבזיונם והזלזול בהם . תמצא את זה בספרו במידות ובספרו בהטפה .
ולפי [שצז] המידה הנעלה הזו, אשר חובה להתכוון לה ולעשותה מטרה חשובה, הזהירו חכמים ז"ל מלהסתכל בבהמה ועוף בשעה שמזדקקין זה לזה .
וזו היא הסיבה לדעתי באיסור כלאי בהמה, כי מן הידוע שאין מין אחד מתעורר למשגל אחד ממין אחר בדרך כלל , אלא אם הופעל עליו ביד, כמו שאתה רואה השפלים הללו המילדים את הפרדות עושין תמיד. ולפיכך תיעבה התורה שיתדרדר אדם מישראל למעשה זה, מחמת מה שיש בו מן השפלות והעזות, וההתעסקות בדברים שתיעבה התורה הזכרתם, כל שכן עשייתם, זולתי בשעת הצורך, ואין צורך להרכבה הזו.
ונראה לי כי גם טעם איסור הצמדת שני מינים באיזו עבודה שתהיה אינה אלא הרחקה מהרכבת שני מינין, כלומר: אמרו לא תחרוש בשור ובחמור יחדו , לפי שאם יאחד ביניהם, אפשר שירכיב אחד מהם על השני, והראיה לכך שדין זה כולל גם זולת שור וחמור, אחד שור וחמור ואחד כל שני מינין אלא שדבר הכתוב בהווה .
וכן המילה, לדעתי אחד מטעמיה מיעוט התשמיש והחלשת האבר הזה כדי שימעט בפעולה זו ויתאפק ככל האפשר.
וכבר חשבו כי המילה הזו היא השלמת חיסרון בבריאה , ומצא כל מפקפק מקום לפקפק ולומר, היאך נעשו הדברים הטבעיים חסרים עד שיצטרכו להשלמה מבחוץ, עם מה שיתבאר מתועלת אותו העור לאותו האבר.
ואין המצווה הזו להשלמת חיסרון הבריאה, אלא להשלמת חיסרון המידות, ואותו הנזק הגופני הנעשה באבר זה, הוא המטרה, אשר לא יתקלקל בו מאומה מן הפעולות שבהן יציבות האדם, ולא בטלה בה ההזרעה , אבל פחתה בה הלהיטות והתאוותנות המופרזים מכדי הצורך.
והיות המילה ממעטת כוח הקישוי, ואפשר אף מיעוט ההנאה , הוא דבר שאין בו ספק, כי האבר כאשר הוטף ממנו דם והוסר המגן שלו מראשית גדילתו, אין ספק שהוא נחלש . ובפירוש אמרו חכמים ז"ל, הנבעלת מן הערל קשה לפרוש .
וזהו הגדול בסיבות המילה לדעתי. ומי החל במעשה זה? הלא אברהם אשר נתפרסם מפרישותו מה שכבר הזכירו חכמים ז"ל, באומרו הנה נא ידעתי כי אשה יפת מראה את .
ויש במילה לדעתי עוד עניין אחר חשוב מאוד, והוא שיהו כל בעלי ההשקפה הזו כלומר: סוברי ייחוד השם, להם סימן אחד גופני הכוללם, ולא יוכל מי שאינו מהם לטעון שהוא מהם, והוא נכרי. לפי שאפשר שיעשה כן כדי להשיג תועלת או להתנכל לאנשי הדת הזו, ומעשה זה לא יעשהו האדם בעצמו או בבנו אלא מתוך דעה ברורה, כי אין זו שריטה בשוק או כויה בזרוע, אלא דבר שהיה קשה מאוד מאוד .
וידוע גם ערך האהבה והעזרה המתפתחים בין בני אדם, אשר כולם באות אחד, והיא כעין הברית והמבטח . וכך המילה הזו, היא הברית אשר כרת אברהם אבינו על הדעה בייחוד השם. וכך כל הנימול הרי הוא נכנס בברית אברהם, ומתחייב בבריתו להיות בדעה על הייחוד להיות לך לאלוהים ולזרעך אחריך. וגם זה [שצח] עניין חשוב כמו הראשון בטעמי המילה, ואולי אף יותר חשוב מן הראשון.
ושלימות מצווה זו והשרשתה לדורות לא נתקיימה אלא מפני שהמילה בגיל הקטנות , ויש בכך שלוש נקודות חכמה.
הראשונה אלו נשאר הנער עד שיגדל אפשר שלא יעשה.
והשניה שאינו מצטער כצער הגדול, מחמת רכות עורו וחולשת דמיונו, כי הגדול יפחד ויקשה הדבר עליו במה שמדמה את המעשה לפני שייעשה.
והשלישית שהקטן מעמדו קל אצל הוריו בזמן לידתו, כי עד כה טרם התחזקה הצורה במדמה הגורמת לאהבתו אצל הוריו, כי אותה הצורה שבמדמה מתווספת היא במפגשים, והיא מתפתחת עם התפתחותה, ואחר כך הולכת ויורדת ונמחית. כלומר: אותה הצורה שבדמיון, כי אין אהבת האב והאם לנולד בעת שנולד, כאהבתם אותו כשהוא בן שנה, ואין אהבת בן שנה כאהבת בן שש, ואילו נשאר שנתים או שלוש, היה זה גורם לביטול המילה מחמת חמלת האב ואהבתו אותו. אבל בזמן לידתו אותה הצורה שבמדמה חלושה מאוד, ובפרט אצל האב שהוא המצווה במצווה זו * .
והטעם שהמילה בשמיני , מפני שכל חי בזמן שנולד חלוש מאוד בתכלית לחותו, וכאילו הוא עד כה בבטן עד עבור שבעה ימים, ואז נחשב מן היוצאים לאויר העולם. הלא תראה כי גם בבהמות נקבע עניין זה, שבעת ימים יהיה עם אמו וגו' , וכאילו הוא לפני כן 'נפל', וכך באדם אחר עבור שבעה נימול, ונעשה הדבר קצוב ולא נחת דבריך לשיעורין .
ועוד ממה שכללה אותו הקבוצה הזו, האזהרה מלהשחית אברי התשמיש מכל זכר מבעלי החיים , נוהג לפי הכלל הקיים ומשפטים צדיקים , כלומר: איזון כל העניינים, לא להרבות בתשמיש כפי שהזכרנו, וגם לא לבטלו לגמרי, אלא ציווה ואמר פרו ורבו .
כך האברים הללו נחלשים במילה, ואין להשחיתם בכריתה, אלא ישאר הדבר הטבעי כטבעו ולהזהר מן ההגזמה.
והזהיר שלא ישא פצוע דכא וכרות שפכה ישראלית , לפי שהיא ביאה נפסדת ובטלה, ועוד שאותן הנישואין יהיו מכשול לה ולכל המבקשה, וזה פשוט מאוד.
וכדי להרחיק מן העריות נאסר שיבא ממזר על בת ישראל , כדי שידע הנואף והנואפת שאם עושים זאת הרי הם פוגמים בזרעם פגם שאין לו תרופה לעולם.
וגם בגלל פחיתות בן הזנונים תמיד בכל דת ובכל אומה, נתכבד זרע ישראל מלהתערב באותו הממזר.
ומחמת כבוד הכוהנים נאסרה עליהם זונה וגרושה וחללה .
וכהן גדול שהוא היותר מכובד בכוהנים נאסרה עליו אפילו אלמנה ואפילו בעולה , וכל זה טעמו ברור.
וכיון שנאסרה התערבות ממזרים בקהל ה' כל שכן עבדים ושפחות. אבל איסור החיתון עם הגויים כבר הוטעם זה בלשון התורה ולקחת מבנותיו לבניך וגו' .
חתימה: [כל חוק שאין טעמו ברור - להרחיק מעבודה זרה]
וכל שנעלם טעמו מרוב החוקים אינו אלא להרחיק מעבודה זרה. ואותם הפרטים אשר נעלם ממני טעמם ולא ידעתי מה תועלתם, סיבת הדבר לפי שאין הדברים הנשמעים כנראים, ולפיכך אין בכדי מה שידעתי אני משיטות ה"צאבה" ממה ששמעתי מן הספרים, כמו ידיעת מי שראה מעשיהם לנוכח, ובפרט שאותן ההשקפות כבר אבדו זה אלפים שנה [שצט] או יותר .
ואילו ידענו פרטי אותם המעשים, ושמענו פירוט אותם ההשקפות, היו מתבארים לנו אופני החכמה בפרטי מעשה הקורבנות והטומאות וזולתן ממה שלא נתגבש אצלי טעמו. כי אין לי ספק שכל זה אינו אלא למחות אותן ההשקפות הבלתי נכונות מן המחשבה, ולבטול אותם המעשים הבלתי מועילים אשר כילו ימי בני אדם בתהו והבל, והטרידו אותן ההשקפות את המחשבה האנושית מלחקור בציור מושכל או מעשה מועיל, כמו שבארו לנו נביאינו, ואמרו:
'אחרי התהו אשר לא יועילו הלכו' ,
ואמר ירמיה אך שקר נחלו אבותינו הבל ואין בם מועיל .
התבונן כמה גדול ההפסד הזה, והאם הוא דבר שראוי לתת את כל הכוחות בהסרתו אם לאו.
והנה רוב המצוות כפי שביארנו אינם אלא להסרת אותן ההשקפות, ולהקלת אותו הטורח העצום המיגע, והעמל והצער אשר קבעום אותם העמים לעבודתה, ולכן כל ציווי או אזהרה תורתית שנעלם ממך טעמו, אינו אלא רפאות מחלה מאותם המחלות אשר אין אנו יודעים אותם היום, ותודה לאל על כך.
זהו מה שראוי להיות בדעת כל מי שיש לו שלמות, וידע אמתת אמרו יתעלה 'לא אמרתי לזרע יעקב תהו בקשוני' .
והנה דברתי על אחת אחת מכל המצוות אשר כללום הקבוצות הללו, והעירונו על טעמיהן. ולא נשאר מהן שלא נתתי בו טעם כי אם אחדים ופרטים מעטים, ואם כי באמת כבר נתננו טעמים גם להם בכוח הקרוב למתבונן הנבון.
הערות:
הערת המתרגם: מספר קדושה.
הערת המתרגם: מספר זרעים.
הערת המתרגם: מספר אהבה.
הערת המתרגם: פרק לה.
הערת המתרגם: לפנינו ספר ח פרק א. וראה גם ספר ט פרק ד. וקטע מדבריו הביא רבנו גם בפירושו לאבות פ"א מ"ו ראה שם מהדורתי עמ' תיב.
הערת המתרגם: כלומר: מצוי יותר וחשוב יותר.
הערת המתרגם: כולל כל קירבה. קירבת יחס או קירבה המתהווה על ידי החיתונים.
הערת המתרגם: "עצבה" חמימות בית וספיחות שורש. והעדפתי לתרגם"משפחה" כי זו היא הכוונה. ובר"ש "קרוב" ולא דק.
הערת המתרגם: נראה שהכוונה לאם, וכעין. מה שאמרו שקורא אבא ואמו משתקתו. ובר"ש "ולאביו".
הערת המתרגם: "שרור" ואפשר: פשעים. ובר"ש "קטטות" ולא דק.
הערת המתרגם: ירמיה ה ז.
הערת המתרגם: טעם נוסף לאיסור הקדשה שהגדירו רבנו "יפה ונאה", ראה בספר המצוות לאוין שנה.
הערת המתרגם: "עקד" פעולה שבה מתהווה הקשר המשפטי, בין בלקיחת אשה בין במקח וממכר. וראה פירוש רבנו ליבמות פ"א מ"א מהדורתי הערה ולפיכך תירגמתי "קידושין " ור"ש תרגם רק את העניין.
הערת המתרגם: רות ד ב. וצ"ל ויקח עשרה אנשים ואף כי בכתובות ז ב נאמר טעם פירסומי מילתא אליבא דר' אבהו. י"ל כי בנישואין בין לרב נחמן בין לר' אבהו העשרה לפירסומי מילתא, אי מהאי קרא ואי מאידך. וראה הלכות אישיות פ"י הל' ה.
הערת המתרגם: אפשר: מתקיימים.
הערת המתרגם: תירגמתי כן לפי הנוסחה "תרתאי גפלה" אך ברוב כ"י וכן במונק "תרדאד" "תחזור בה לפתע" ובר"ש "מחזרת אחר פשיעה" ושיבוש הוא.
הערת המתרגם: דברים כד [שצד] א.
הערת המתרגם: ר"ש השמיט משפט זה. ובכלל בכל הפרק הזה תרגם בצורה כמעט חפשית ותלושה מן המקור.
הערת המתרגם: ברי"ח "ולגלח שערה" וכבר ידוע שאינו שם לב למקור ואף אינו יודע משנה.
הערת המתרגם: סוטה פ"א מ"ד -מ"ז.
הערת המתרגם: אפשר: המקלקלים.
הערת המתרגם: ר"ש הוסיף כאן משלו "ויותר מתקן עניינה".
הערת המתרגם: שמות כב טו-טז
הערת המתרגם: דברים כב כח-כט.
הערת המתרגם: בראשית לח ח.
הערת המתרגם: "שנאעה" ובר"ש "גנות" והוא אפשרי.
הערת המתרגם: דברים כה ט-י.
הערת המתרגם: בראשית לח כג.
הערת המתרגם: ראה גם הלכות אישות פ"א הל' א.
הערת המתרגם: כי אין הכתובה נגבית אלא לאחר מיתת הבעל או בזמן הגירושין. ונראה שרבנו כתב את הדברים הללו אליבא דר' מאיר, שסובר כתובה דאוריתא, כדאיתא בכתובות נו ב. כי הרי אינו מטעים כאן דברים שמדרבנן. ובהלכות אישיות פ"י הל' ז פסק שכתובה דרבנן.
הערת המתרגם: בר"ש "דין מדיני" ולא דק.
הערת המתרגם: ודלא כרס"ג שפירש תקח לה את הגדי שוב פעם פן נהיה לבוז שאנחנו מבטיחים ולא משלמים. וראה פירושי רס"ג מהדורתי שם.
הערת המתרגם: החל מלמטה למעלה כי יהודה נחל מיעקב. ור"ש שינה וכתב "מאברהם יצחק ויעקב".
הערת המתרגם: בר"ש "ולא יחליף תנאו" ואינו נכון.
הערת המתרגם: כך הוא תרגום המקור. והכוונה [שצה] על הכתובה.
הערת המתרגם: ראה דברים ד ח.
הערת המתרגם: דברים כב כט. וברור כי זה אליבא דמאן דסבר כתובה דאורייתא וכדאיתא בכתובות י, א. כט ב, לח ב. ורבנו בהלכות אישות פי"א הל' א פסק כמאן דסבר כתובה דרבנן, יש להחיל גם כאן אותו התירוץ שתירץ רבנו לעיל בתחילת פרק מא, מה שאנו עונשין בממון ולא באבר תחת אבר, ע"ש.
הערת המתרגם: שם כב יט.
הערת המתרגם: שמות כב ח.
הערת המתרגם: לעיל פרק מא.
הערת המתרגם: דברים כב יח.
הערת המתרגם: שם כב יט.
הערת המתרגם: ראה במדבר טו טז.
הערת המתרגם: דברים לב ד.
הערת המתרגם: וכדלעיל תחילת פרק לב.
הערת המתרגם: וכדלעיל ח"ב פרק כד.
הערת המתרגם: ר"ש הוסיף משלו "שנאסרה עליו".
הערת המתרגם: יותר מדוייק "קלה להסתגל אליו" ובר"ש "ממהרת לשמוע לו לעשות רצונו".
הערת המתרגם: אפשר: בזימונה.
הערת המתרגם: "אלאנכאר" ובר"ש "להרחיק", ולא דק.
הערת המתרגם: וראה גם לעיל פרק מא. וטעם זה הביא רס"ג [שצו] בספרו האמונות ודעות מאמר שלישי פ"ב ראה שם מהדורתי.
הערת המתרגם: כעניין מאמר חז"ל בהרבה מקומות: וכיון דלא שרית ליה אסוחי מסח דעתיה.
הערת המתרגם: בר"ש הושמט.
* . לפי כ"י ס, לאשת אביו.
הערת המתרגם: לאשת האב.
הערת המתרגם: פרק כא הל' א-ב. וראה גם ספר המצוות לאוין שנג.
הערת המתרגם: איסורי ביאה פכ"א הל' יט.
הערת המתרגם: "ללפצ'לא" ובר"ש "החסרים" וטעות הוא.
הערת המתרגם: קדושין ל, ב.
הערת המתרגם: ירמיה בג כט.
הערת המתרגם: "ונאט'ר" יותר נכון "ושא ותן " ובר"ש "וחלוק".
הערת המתרגם: כלשון בני אדם על דרך ההגזמה. כלומר: שהוא הנוול הגדול בעולם המוביל את האדם מטה מטה בזה ובבא.
הערת המתרגם: ר"ש הוסיף משלו "ויתלוצץ עליהם" ואינו נכון.
הערת המתרגם: אתיקה ניקומכית ספר ג פרק יג. [שצז] ריטוריקה ספר א פרק ב, וראה לעיל ח"ב פרק לו הערה ובכל מה שצויין שם.
הערת המתרגם: עבודה זרה כ, ב.
הערת המתרגם: אפשר: על הרוב.
הערת המתרגם: כלומר: הגורמים להולדתם. ובפסחים נד א, ענה פסול היה, לפיכך הביא פסול לעולם.
הערת המתרגם: דברים כב י.
הערת המתרגם: בבא קמא פ"ה מ"ז.
הערת המתרגם: כוונת רבנו כנראה לרס"ג, ראה אמונות ודעות מהדורתי מאמר ג פ"י העניין השביעי. וראה תנחומא פרשת תזריע ה. וראה גם לעיל ח"ב פרק כח הע' .
הערת המתרגם: אפשר: ההולדה.
הערת המתרגם: ואפשר גם: הרדיפה.
הערת המתרגם: כנראה מן הראיה שהביא לקמן שמדובר באשה. דאפשר אמנם לפרשה בדרך רחוקה באיש.
הערת המתרגם: ראה גם גמרא מעילה יז א: ימולו בניהם לשמונה ימים ויכחישו.
הערת המתרגם: בראשית רבה פרשה פ י.
הערת המתרגם: בראשית יב א. וראה משנה אבות פ"ה מי"ז ופירוש רבנו שם.
הערת המתרגם: אפשר: אות.
הערת המתרגם: להתחזות ולהתראות שהוא יהודי על ידי התחפשות בדבר קל.
הערת המתרגם: ר"ש הוסיף פירוש "כלומר: המילה"
הערת המתרגם: ובקושי זה זכי ר' תנחום לקיסר ראה סנהדרין טל א.
הערת המתרגם: "מית'אק" מבטח עוז, מעין משען ובטחון לדבקות באותו העניין.
הערת המתרגם: בראשית יז ז.
הערת המתרגם: בר"ש בולבלו כל הקטעים הללו ואינם [שצח) צמודים למקור אלא מרחפים עליו.
* . קדושין כט א.
הערת המתרגם: בראשית יז יב. ויקרא יב ג.
הערת המתרגם: שמות כב כט.
הערת המתרגם: כלשון חז"ל בשבת לה ב.
הערת המתרגם: בר"ש "דבר" וטעות הוא.
הערת המתרגם: ראה גם הלכות אסורי ביאה פרק טז הל' י.
הערת המתרגם: דברים ד ח.
הערת המתרגם: בבעלי חיים בראשית א כב. ובאדם שם א כח. ט, ז. וראה פירוש המשנה מהדורתי אבות פ"ה הערה . וספר המצוות מהדורתי האחרונה עשין ריב הע' . לאיזה פסוק מתכוון רבנו שהוא הציווי על פריה ורביה.
הערת המתרגם: דברים כג ב.
הערת המתרגם: שם כג ג.
הערת המתרגם: "פי כל סירה" ובר"ש "בכל לשון".
הערת המתרגם: ויקרא כא ז.
הערת המתרגם: שם כא יג.
הערת המתרגם: שמות לד טז [שצט]
הערת המתרגם: "או אכת'ר" ולפני ר"ש היה בטעות "ואלאתאר" ולפיכך תרגם"והמחות שמם".
הערת המתרגם: "תסתקל" נתייחד בבירור.
הערת המתרגם: ראה ירמיה ב ח. וראה גם שמואל א יב כא.
הערת המתרגם: שם טז יט.
הערת המתרגם: כל עשה ולא תעשה שבתורה.
הערת המתרגם: ישעיה מה יט.
הערת המתרגם: אף אותן שלא אמרנו בהן טעם בפועל כלומר: להדיא, הרי מכח דברנו וכוונם תבין טעמי כל היתר.
חלק שלישי
<h2>פרק [נ]</h2>
גם כאן דברים שהם מסתרי תורה, שכבר נכשלו בהם רבים, וראוי לבארם. והם אותם הסיפורים המסופרים בתורה אשר חושבים שאין תועלת בהזכרתם, כגון תוארו הסתעפות העמים מנח, ושמותם ומקומותיהם , וכן בני שעיר החורי , ותיאור המלכים אשר מלכו בארץ אדום , וכיוצא באלה.
וכבר ידעת אמרם כי מנשה הרשע היה מעסיק את מושבו השפל בביקורת על המקומות הללו, אמרו היה יושב ודורש בהגדות של דופי, היה אומר לא היה לו למשה לכתוב ואחות לוטן תמנע וגו' . ואני אמסור לך כלל, אחרי כן אשוב לפירוט, כדרך שעשיתי בטעמי המצוות.
דע שכל סיפור שתמצא מוזכר בתורה הוא לתועלת הכרחית בתורה, אם לאימות השקפה שהיא יסוד מיסודות התורה, או לתיקון מעשה מן המעשים כדי שלא יהא בין בני אדם עוול ורשע.
והנני מסדיר לך את הדברים כסדרן . כיון שהיה יסוד התורה שהעולם מחודש, ושהנברא תחילה איש אחד ממין האדם והוא אדם , ושהזמן שעבר מקדם מאדם למשה רבנו אלפים וחמש מאות שנה בקירוב, [ת] ואילו נאמרה להם ההודעה הזו בלבד, היה האדם אז ממהר להסתפק, במצאו את בני האדם נפוצים בקצווי התבל בכללותה, ועמים שונים , ולשונות שונות רחוקות זו מזו מאוד.
לפיכך סילק את הספק הזה ביחסו את כולם והסתעפותם והזכרת שמות אותם המפורסמים פלוני בן פלוני, וימי חייהם, והודעת מקום מגוריהם, והסיבה שגרמה להפצתם בקצווי תבל, והסיבה שגרמה לשינויי לשונותיהם , ושהייתה ראשיתם במקום אחד, ושפה אחת לכולם, שכך צריך להיות כיון שכולם בני איש אחד.
וכן תיאר פרשת המבול ופרשת סדום ועמורה ללמד על ההשקפה הנכונה , והיא אך פרי לצדיק אך יש אלוהים שופטים בארץ .
וכן תיאר אותה מלחמת תשעת המלכים כדי להודיע את הנס שהוא ניצחון אברהם במתי מעט ללא מלך עמהם, על ארבעה מלכים עצומים.
וכן הודיענו הגנתו על קרובו כיון שהיה בדעה שלו , ומסר עצמו לסכנת המלחמה עד שהצילו.
והודיענו גם העין טובה ונפש שבעה שבו, ושאינו מחשיב את הרכושנות, חדור במעלות המידותיות, והוא אומרו: אם מחוט ועד שרוך נעל וגו' .
אבל תיאור שבטי בני שעיר וייחוסם האישי , הוא בגלל מצווה אחת, והיא שהוא יתעלה ציווה להשמיד זרע עמלק בלבד , ועמלק הוא בן אליפז מתמנע אחות לוטן, אבל יתר בני עשו לא ציווה להרגם. והרי עשו התחתן עם בני שעיר כפי שבאר הכתוב, והוליד מהם, ומלך עליהם, ונתערב זרעו בזרעם, ונעשת כל ארץ שעיר ואותם השבטים מתייחסים לשבט הכובש שהם בני עשו, ובפרט זרע עמלק, לפי שהוא היה המוצלח שבהם. ואילו לא נתבארו הייחוסים הללו ופירוטיהן, היו כולם נהרגים בשגגה , לפיכך ביאר הכתוב שבטיהם ואמר כי אלה אשר אתם רואים אותם היום בשעיר ומלכות עמלק, אינם כולם בני עמלק, אלא הם בני פלוני ובני פלוני, אבל נתייחסו לעמלק מפני שאמו מהם .
כל זה צדק מלפני ה' כדי שלא יהרג שבט בכלל שבט אחר, כי הגזרה לא הייתה אלא על זרע עמלק בלבד, והנה ביארנו אופן החכמה שבכך.
אבל טעם תארו את המלכים אשר מלכו בארץ אדום , כי מכלל המצוות לא תוכל לתת עליך איש נכרי אשר לא אחיך הוא , ואלה המלכים אשר הזכיר אין אף אחד מהם מאדום, הנך רואה שהוא מייחסם ומייחס ארצם פלוני ממקום פלוני, ופלוני ממקום פלוני.
והקרוב לדעתי שהיו מנהגיהם וקורותיהם ידועים, כלומר: מנהגי אותם מלכי אדום, ושהם נתגרו בבני עשו והכניעום, ולכן הזכיר אותם להם , כאילו יאמר למדו ממה שאירע באחיכם בני עשו שהיו מלכיהם פלוני ופלוני. ומעשה אלה היו מפורסמים, לפי שכל ששלט [תא] באומה אדם שאינו מייחוסה, הרי הוא פוגע בה איזו פגיעה, אם גדולה או קטנה.
כללו של דבר, כמו שהזכרתי לך מריחוק שיטות ה"צאבה" ממנו היום, כך דברי ימי אותם הימים נעלמים ממנו היום, ואילו ידענום וידענו אותם המאורעות אשר אירעו באותם הימים, היו מתבארים לנו בפרטות טעמי הרבה ממה שנזכר בתורה.
וממה שראוי שתדעהו, שאין בחינת הסיפורים הכתובים כבחינת המאורעות הנראים , כי במאורעות הנראים יש פרטים שצרכים גדולים גורמים אותם, שאי אפשר להזכירם או להאריך בהם. וכאשר מתבוננים באותם העניינים, יחשוב המתבונן כי הסיפור הזה יש בו אריכות או כפילות, ואילו היה רואה את מה שסופר, היה יודע הכרח מה שנאמר.
ולפיכך כאשר תראה סיפורים בתורה שלא במצוות, תחשוב שאין הכרח לתאר אותו הסיפור, או שיש בו אריכות או כפילות , וסיבת הדבר מפני שאתה לא ראית את הפרטים שגרמו להזכרת מה שנזכר כפי שנזכר.
מזה הזכרת המסעות. פשט הדבר, שהוא הזכרת מה שאין בו תועלת כלל. ומחמת חשש זה שאפשר שיעלה על הלב, אמר ויכתוב משה את מוצאיהם למסעיהם על פי ה' .
ונקודת הצורך לכך גדולה מאוד, והוא, שכל הניסים אין אמתתם ברורה אלא אצל מי שראה אותם, אבל לעתיד יהיה זיכרונם סיפור, ואפשר יהיה להכחישם אצל השומע. וידוע שלא יתכן ולא יצטייר שיהא הפלא קיים ועומד למשך הדורות לכל בני אדם.
ומן הפלאים שבתורה, ואף מן הגדולים שבהם, שהיית ישראל במדבר ארבעים שנה, ומציאות המן שם בכל יום , ואותו המדבר הוא כמו שאמר הכתוב:
'נחש ושרף ועקרב וצימאון אשר אין מים' ,
והם מקומות רחוקים מאוד מן הישוב בלתי טבעיים לאדם:
לא מקום זרע ותאנה וגפן ורימון וגו' ,
ונאמר בהם עוד 'ארץ לא עבר בה איש' וגו' ,
ולשון התורה: לחם לא אכלתם ויין ושכר לא שתיתם וגו' ,
ואלה כולם מופתים ברורים וגלויים.
ולפי שידוע לפני ה' יתעלה, שאפשר שיפקפקו במופתים האלה בעתיד כדרך שמפקפקים בכל הסיפורים, ויחשבו כי שהייתם הייתה במדבר קרוב לישוב שאפשר לאדם להיות בו, כמו המדברות הללו שהערבים שוכנים בהם היום,
או שהם מקומות אשר החריש והקציר אפשרי בהם,
או ליזון באחד הצמחים שהיו שם,
או שהמן טבעו לרדת באותן המקומות תמיד ,
או שיש באותן המקומות בארות מים -
לפיכך סולקו כל הפקפוקים הללו, והודגש סיפור כל הפלאים הללו על ידי ביאור אותם המסעות, כדי שיראום הבאים וידעו את גודל הפלא שיש בישיבת מין האדם באותם המקומות ארבעים שנה.
ומן הסיבה הזו עצמה החרים יהושע מי שיבנה את יריחו לעולם , כדי שיהא אותו הפלא קיים ועומד, שכל מי שיראה אותה החומה שקועה באדמהפ יתברר לו שאין זו צורת בנין שנהרספ אלא שקע בדרך פלא.
וכך גם אמרו 'על פי ה' יחנו ועל פי ה' יסעו' , היה זה מספיק בתיאור, ונראה במחשבה ראשונה שכל מה שנאמר אחר כך בעניין זה אריכות שאין בה צורך, כלומר: אמרו ובהאריך הענן וגו' ויש אשר יהיה הענן וגו' או יומיים וגו' .
והנני מודיעך טעם כל הפירוט הזה. וטעמו של דבר, כדי לחזק את העניין, לסלק מה שהיו האומות מדמים אז ומה שהם מדמים עד היום, שישראל תעו בדרך ולא ידעו היכן ללכת, כאומרו נבוכים הם בארץ , וכך קוראים אותו הערבים היום, כלומר: המדבר, קוראים אותו "אלתיה" , ומדמים כי ישראל [תב] תעו ונעלמה מהם הדרך.
לפיכך בא הכתוב לבאר ולהדגיש שאותן המסעות הבלתי סדירים, ומה שאירע מן החזרה במקצתם, ושינויי זמן ישיבתם בכל תחנה, עד שהייתה ישיבתם בתחנה אחת שמונה עשרה שנה , ובתחנה יום אחד, ובאחרת לילה אחד, כל זה בניהול אלוהי, ואין זו תעייה בדרך, אלא כפי העלות עמוד הענן, ולפיכך פירט כל אותו הפירוט.
וכבר ביאר בתורה שאותו המרחק קרוב וידוע וסלול, בלתי נעלם , כלומר: המרחק אשר בין חורב אשר באו אליו בכוונה, כמו שציווה יתעלה תעבדון את האלוהים על ההר הזה , ובין קדש ברנע שהוא התחלת הישוב, כמו שנאמר בכתוב והנה אנחנו בקדש עיר קצה גבולך , ואותו המרחק מהלך אחד עשר יום. כמו שאמר אחד עשר יום מחורב דרך הר שעיר עד קדש ברנע , ואין בזה כדי לתעות בו ארבעים שנה! אלא טעם הדבר הסיבות האמורות בתורה .
וכך כל פרשה שנעלם ממך טעם הזכרתה יש לה סיבה חשובה, ונהג בכל העניין כפי היסוד אשר העירונו ז"ל עליו, כי לא דבר רק הוא מכם , ואם רק הוא מכם הוא .
הערות:
הערת המתרגם: בראשית י.
הערת המתרגם: שם לו כ.
הערת המתרגם: שם לו לא.
הערת המתרגם: ראה סנהדרין קב ב שמנשה הקפיד מאוד על כבודו, ורבנו לא חש לקראו רשע, כי כך דרכם של אותם רשעים ארורים, לגמרי לא אכפת להם להיות רשעים ואף להקרא כך ובתנאי שלא יפגעו בכבודם.
הערת המתרגם: "יעמר" ובר"ש "לא היה מרבה מושבותיו" ואינו נכון.
הערת המתרגם: סנהדרין צט ב בשינוים.
הערת המתרגם: בראשית לו כב.
הערת המתרגם: בר"ש "ואני אסיר לך הספק" [ת] ואין זה במקור.
הערת המתרגם: אדם הראשון.
הערת המתרגם: בצבעם במראם ובמבנה גופם.
הערת המתרגם: אם בשל עריכות ימיהם הנדירים כאותם עשרה דורות שמאודם ועד נח, ואף מנח עד אברהם כמעט. וכדלעיל ח"ב פרק מז. או בשל מעשיהם ופעולותיהם כאחרונים מאברהם ועד משה.
הערת המתרגם: ראה לעיל ח"ב סוף פרק ל והעי .
הערת המתרגם: בראשית ז-ח.
הערת המתרגם: שם יח-יט.
הערת המתרגם: וכדלעיל בחלק זה פרק יז ד"ה וההשקפה החמישית והלאה. וכן פרק כה.
הערת המתרגם: תהלים נח ב.
הערת המתרגם: בראשית יד.
הערת המתרגם: שזוהי הקירבה האמתית. אבל קירבת שאר ללא קירבת דעה בעניינים שהיו המטרה במציאות האדם בעיני אברהם אבינו, וכל שכן אם קיים נגוד לדעות שירשנו מאברהם, אותה קירבה מזיקה יותר משהיא מועילה. וכל מה שהיא מתטשטשת ומשתכחת טוב הוא לה.
הערת המתרגם: אפשר גם: שקוד. ובר"ש "מתפאר" ואינו אמת.
הערת המתרגם: בראשית יד כג. וראה אבות פ"ה מי"ז ופירוש רבנו שם מהדורתי.
הערת המתרגם: בראשית לו א-ל.
הערת המתרגם: שמות יז יד-טז. דברים כה יז-יט.
הערת המתרגם: "אנג'דהם" תרגמתי "מוצלח" כדי לכלול כל הוראות מילה זו. ואפשר לתרגם האמיץ, או העיזוז. ובר"ש "הגיבור".
הערת המתרגם: "גפלא" בר"ש "בפשיעה" ואינו נכון. וראה פירוש רבנו לשבת פ"יט מהדורתי הערה .
הערת המתרגם: כלומר: תמנע אחות לוטן. ובר"ש "להיות אמם מעמלק" ושיבוש הוא. וטעם מצוות מחיית זרע עמלק ראה לעיל פרק מא.
הערת המתרגם: בראשית לו לא-לט.
הערת המתרגם: דברים יז טו.
הערת המתרגם: אפשר "אורחותיהם" "אורחות". שהזכיר לישראל אותם המלכים כעין הדגמה לישראל שלא יכשלו כמותם. והשווה גם רס"ג בספרו האמונות ודעות מאמר ג פ"ו. וראה [תא] ספרא ריש פרשת אחרי מות.
הערת המתרגם: כלומר: שאדם נמצא ונוכח בזמן ובמקום התהוותם ואירועם.
הערת המתרגם: אפשר: אשר לחצים, או: דחקים.
הערת המתרגם: ר"ש השמיט "או כפילות".
הערת המתרגם: במדבר לג ב.
הערת המתרגם: ראה גם רס"ג בהקדמתו לספרו האמונות והדעות פ"ו מהדורתי עמ' כו.
הערת המתרגם: דברים ה טו.
הערת המתרגם: במדבר כ, ה.
הערת המתרגם: ירמיה ב ו.
הערת המתרגם: דברים כט ה.
הערת המתרגם: כפי שטען חוי הבלבי, ראה פירוש הראב"ע לשמות טז יג.
הערת המתרגם: ראה יהושע ו כו.
הערת המתרגם: במדבר ט כ.
הערת המתרגם: שם ט יט-כב,
הערת המתרגם: שמות יד ג.
הערת המתרגם: "בר אלתיה" תרגומו מדבר התעייה.
הערת המתרגם: דברים א מו וראה פרש"י שם. [תב]
הערת המתרגם: ר"ש השמיט "בלתי נעלם" כמנהגו להשמיט כל הנראה לו כפל מיותר.
הערת המתרגם: כלומר: שהוא היה מטרה ראשונית.
הערת המתרגם: שמות ג יב.
הערת המתרגם: במדבר כ טז.
הערת המתרגם: דברים א ב.
הערת המתרגם: במדבר יג-יד.
הערת המתרגם: דברים לב מז.
הערת המתרגם: ראה ירושלמי שבת פ"א הל' ד. כתובות סוף פ"ח, בראשית רבה פרשה כב ד. וראה לעיל בחלק זה פרק כו.
חלק שלישי
<h2>פרק [נא]</h2>
פרק זה אשר נחל בו עתה, אינו כולל עניין נוסף על מה שכבר נכלל בפרקי מאמר זה, אלא הוא כעין חתימה, עם ביאור עבודת משיג האמיתיות המיוחדות בו אחרי השגתו איזה דבר הוא , ולהנחותו להשיג אותה העבודה שהיא התכלית האנושית , ולהודיעו היאך תהיה ההשגחה בו בעולם הזה עד שיעבור לצרור החיים .
והנני פותח את הדברים בפרק זה במשל אשר אשא לך, ואומר:
כי המלך בארמונו, וכל אנשי משמעתו, מהם אנשים בעיר ומהם מחוץ לעיר.
ואותם אשר בעיר -
מהם אשר אחוריו אל חצר המלך ופניו מופנים לדרך אחרת,
ומהם אשר מטרתו לחצר המלך ופניו כלפיו ומבקש להיכנס לחצרו ולעמוד לפניו, אלא שעד כה לא ראה כלל חומת החצר,
ויש מן הפונים מי שהגיע עד החצר, והוא מקיף סביבה מחפש את פתחה,
ומהם מי שנכנס מן [תג] השער והוא מהלך בפרוזדורים,
ומהם מי שהגיע עד כדי שנכנס לרחבת החצר ונמצא עם המלך במקום אחד והוא חצר המלך, ובהימצאו בתוך החצר עדיין אינו רואה את המלך או מדבר עמו, אלא אחר הימצאו בתוך החצר עדין מוטל עליו תהליך אחר לסעות בו ואחר כך ימצא לפני המלך ויראהו מרחוק או מקרוב, או ישמע דברי המלך, או ידבר עמו.
ואני אבאר לך משל זה אשר נשאתי ואומר:
אותם אשר הם מחוץ לעיר, הם כל אחד מבני אדם שאין לו דעה בשיטה , לא עיונית ולא מקובלת, כגון נידחי התורכים הנחתים בצפון, והכושים הנחתים בדרום וכל הדומים להם מאלה שאצלנו באקלימים הללו, ודין אלה כדין החי הבלתי הוגה ואין אלה לדעתי בדרגת האדם, והם מן דרגות הנמצאות למטה מדרגת האדם ומעל לדרגת הקופים, כיון שכבר הושג להם תיאר האדם ותבניתו והבחנה למעלה מהבחנת הקוף.
אבל אותם אשר הם בעיר אלא שאחוריהם אל חצר המלך הם בעלי השקפה ועיון, וכבר הושגו להם השקפות בלתי נכונות, אם מחמת טעות חמורה שאירעה להם בזמן עיונם, או מפני שסמכו על מי שכבר טעה , והרי הם לעולם מחמת אותם ההשקפות כל מה שעוברים מוסיפים ריחוק מחצר המלך , ואלה יותר רעים מן הראשונים בהרבה , ואלה הם אשר גורם ההכרח במקצת הזמנים להריגתם ומחיית עקבות השקפותיהם, כדי שלא יתעו דרכי זולתם .
אבל הפונים לחצר המלך להיכנס אליו אלא שלא ראו כלל חצר המלך, הם המוני אנשי התורה, כלומר: עמי הארץ העוסקים במצוות.
אבל אותם שהגיעו אל החצר שהם מקיפים סביבה, הם החכמים המאמינים את ההשקפות האמיתיות דרך קבלה, ועוסקים בדיני מעשה העבודות, ולא התעמקו בעיון ביסודות הדת ולא חקרו כלל על בירור אמתת דעה.
אבל אותם אשר התעסקו בעיון ביסודות הדת, כבר נכנסו אל הפרוזדורים. ובני אדם שם שונים במעלתם בלי ספק.
אבל מי שהושגה לו ההוכחה על כל מה שהוכח, ונתברר לו מן העניינים האלוהיים כל מה שאפשר לברר אותו, וקרב אל הנכון במה שאי אפשר בו אלא קירוב אל הנכון, כבר נמצא עם המלך בתוך החצר.
ודע בני, שכל זמן שאתה מתעסק במדעים ההכשרתיים ובמלאכת ההגיון , הרי אתה מכלל המקיפים סביב החצר ומחפשים את פתחה, כמו שאמרו ז"ל על דרך המשל עדין בן זומא מבחוץ ,
וכאשר הבנת את הדברים הטבעיים כבר נכנסת אל החצר ואתה מהלך בפרוזדוריה .
וכאשר תשלים את הטבעיות ותבין את האלוהיות כבר נכנסת אל המלך אל החצר הפנימית ונמצאת עמו בחצר אחד, וזו היא דרגת החכמים, והם שונים בשלמות.
אבל מי שהעסיק מחשבתו אחר שלמותו , באלוהיות, ונטה כולו אל ה' יתרומם ויתהדר, ופנה מכל מה שזולתו, ושם כל [תד] פעולות שכלו בחקירת הנמצאים כדי ללמוד מהם עליו , שידע הנהגתו אותם באיזה אופן אפשרית להיות, הרי אלה הם אשר נמשלו במושב המלך, וזו היא דרגת הנביאים.
והנה יש מהם מי שהשיג מעוצם השגתו, ופנייתו מכל מה שזולת ה' יתעלה, עד אשר נאמר בו ויהי שם עם ה' , שואל ונענה מדבר ומידבר באותו המעמד המקודש. ומעוצם שגייתו במה שהשיג, לחם לא אכל ומים לא שתה , לפי שכבר נתחזק השכל עד שנתבטל כל כוח גס שבגוף, כלומר: מיני חוש המישוש.
ומן הנביאים מי שראה בלבד, מהם מי שראה מקרוב ומהם מי שראה מרחוק, כמו שאמר מרחוק ה' נראה לי . וכבר קדמו לנו הדברים במעלות הנבואה , ולכן נשוב לעניין הפרק, והיא ההדגשה בהפעלת המחשבה בה' לבדו, אחר השגת הידיעה אותו כמו שביארנו , וזו היא העבודה המיוחדת למשיגי האמת, וכל מה שמוסיפים לחשוב בו ולעמוד לפניו נוספת עבודתם.
אבל מי שחושב בה' ומרבה לזכרו בלי ידיעה , אלא שהולך אחר סתם דמיון מסוים או אחרי דעה שקבל מזולתו, הרי הוא לדעתי עם היותו מחוץ לחצר ורחוק ממנו, אינו זוכר את ה' באמת ואינו חושב בו. כי אותו הדבר אשר בדמיונו, ואשר הוא מזכיר בפיו, אינו מתאים למצוי כלל, אלא הוא מוצר שיצרו דמיונו, כמו שביארנו בדברינו על התארים .
אלא ראוי לעסוק במין זה של עבודה אחר ההכרה השכלית, וכאשר תשיג את ה' ופעולותיו כפי שמחייב השכל, אחר כך תעסוק בהתייחדות אליו, ותסעה כלפי קירבתו, ויתעבה המגע אשר בינך ובינו והוא השכל -
אמר אתה הראית לדעת כי ה' וגו' ,
ואמר וידעת היום והשבות אל לבבך וגו' ,
ואמר דעו כי ה' הוא אלוהים .
וכבר ביארה התורה כי העבודה הזו האחרונה אשר העירונו עליה בפרק זה, לא תהיה אלא לאחר ההשגה, אמר לאהבה את ה' אלוהיכם ולעבדו בכל לבבכם ובכל נפשכם .
וכבר ביארנו פעמים מספר כי האהבה כפי ערך ההשגה , ואחר האהבה אותה העבודה אשר כבר העירו ז"ל גם עליה ואמרו, זו עבודה שבלב , והיא לדעתי הפעלת המחשבה במושכל הראשון , וההתייחדות לכך כפי היכולת. ולפיכך תמצא דוד שציווה את שלמה בנו והדגיש לו לסעות בהשגתו ולמסות בעבודתו אחר ההשגה, לכך אמר ואתה שלמה בני דע את אלוהי אביך ועבדהו וגו' אם תדרשנו ימצא לך וגו' .
הזירוז תמיד על ההשגות השכליות לא על הדמיונות, כי המחשבה בדמיונות אינה נקראת דעה, אלא נקראת העולה על רוחכם .
הנה נתבאר כי המטרה אחר ההשגה, ההתייחדות אליו, והפעלת המחשבה השכלית בחשקתו תמיד, וזה נעשה יותר בהתבודדות וההתייחדות, ולפיכך מרבה כל חסיד להתבודד ולא ייפגש עם אדם אלא להכרח. [תה]
הערה
כבר ביארנו לך כי השכל הזה אשר שפע עלינו מאתו יתעלה, הוא המגע אשר בינינו לבינו , והבחירה בידך, אם תרצה לחזק את המגע הזה ולעבותו - עשה, ואם תרצה להחלישו ולדקקו לאט לאט עד שתפסקהו - עשה.
ואין המגע הזה מתחזק אלא בהפעלתו באהבתו וההליכה בכוון זה כמו שביארנו, והחלשתו ודקותו תהיה בהתעסק מחשבתך במה שזולתו.
ודע, כי אף אם היית החכם בבני אדם באמיתת המדע האלוהי, הרי בשעה שאתה מרוקן את מחשבתך מה' ומתעסק בכל ישותך באכילה הכרחית או בעסק הכרחי, הנך מפסיק אותו המגע אשר בינך ובין ה', ואינך עמו אז, וכן אין הוא עמך, כי אותו היחס אשר בינך ובינו כבר נפסק בפועל באותה השעה.
ולפיכך היו החסידים מקפידים על הזמנים שהם מעסיקים אותם שלא בו , והזהירו על כך ואמרו אל תפנו - אל מדעתכם , ואמר דוד שוויתי ה' לנגדי תמיד כי מימיני בל אמוט , אומר: אני לא רוקנתי מחשבתי ממנו, וכאלו הוא יד ימיני אשר לא אתעלם ממנה הרף עין בגלל מהירות תנועתה, ולפיכך לא אמוט, כלומר: לא אפול.
ודע כי כל מעשה העבודות הללו, כקריאת התורה והתפלה ועשיית שאר המצוות, אין תכליתן אלא שתוכשר בהתעסקות במצוותיו יתעלה מלעסוק בענייני העולם, כאלו התעסקת בו יתעלה לא בזולתו .
ולכן אם אתה מתפלל בנענוע שפתיך ופניך אל הקיר ומחשב בממכרך ומקחך, וקורא את התורה בלשונך ולבך בבניין ביתך מבלי להתבונן במה שאתה קורא, וכן כל זמן שאתה עושה מצווה אתה עושה אותה באבריך, כמי שחופר גומה בקרקע או חוטב עצים מן היער מבלי להתבונן בעניין אותו המעשה ולא ממי בא ולא מה תכליתו, אל תחשוב שהגעת אל תכלית, אלא תהיה אז קרוב למי שנאמר בהם 'קרוב אתה בפיהם ורחוק מכליותיהם' .
ומכאן אחל להנחותך על אופן ההכשרה כדי שתשיג את התכלית הגדולה הזו.
וראשית מה שאתה צריך להרגיל את עצמך בו, הוא שתפנה מחשבתך מכל דבר בזמן שאתה קורא קריאת שמע ומתפלל, ואל תסתפק בכוונה בקריאת שמע בפסוק ראשון ובתפלה בברכה ראשונה .
וכאשר יצלח בידך הדבר ויתחזק במשך שנים, הנהג עצמך אחרי כן שתהא כל זמן שקראת בתורה או שמעת אותה, לא תחדל בכל ישותך ובכל מחשבתך מלהתרכז בהבנת מה שאתה שומע או קורא.
וכאשר יעלה בידך זה במשך זמן, תרגיל את עצמך שתהא מחשבתך תמיד שלמה בכל מה שאתה קורא משאר דברי הנביאים, ואפילו בכל הברכות, תתכוון בו. להבין מה שאתה מבטא ולהתבונן בעניינו.
וכאשר יושגו לך בשלמות עבודות הללו, ותהיה מחשבתך בהן בעת עשייתן נקייה מלחשוב בשום דבר מענייני העולם, הרגל את עצמך אחרי כן להעסיק את מחשבתך בצרכיך או במותרות כלכלתך ובכלל תעשה מחשבתך [תו] במילי דעלמא בעת אכילתך או שתייתך או בעת היותך במרחץ או בעת שיחתך עם קרוביך או בניך הקטנים או בעת שיחתך עם המוני בני אדם.
והנה אלה זמנים מרובים רחבים, המצאתי לך אותם תחשוב בהם בכל מה שאתה צריך לו בענייני הרכוש והנהגת הבית וההטבות הגופניות.
אבל בעתות המעשים התורתיים אל תעסיק את המחשבה אלא במה שאתה עושהו כמו שביארנו. אבל בעת בדידותך לבדך בלי אף אחד.
ובעת התעוררך על מיטתך, היזהר והישמר מלהפנות המחשבה באותם העיתים היקרים בשום דבר אחר פרט לאותה העבודה השכלית , והיא ההתקרבות לפני ה' וההמצאות לפניו על הדרך האמיתית אשר הודעתיך, לא על דרך ההתפעלויות הדמיוניות .
והנה התכלית הזו לדעתי יכול להשיגה מי שאילף את עצמו לה מבעלי המדע כפי סדר זה של הכשרה.
אבל שיהא האחד מבני אדם יהיה בידו מהשגת האמת והחשק במה שהשיג, מצב שבו יהיה מדבר עם בני אדם ומתעסק בדברים ההכרחיים לגופו, וכל דעתו באותה שעה מופנית אליו יתעלה והוא לפניו יתעלה תמיד בלבו, והוא עם בני אדם בנגלה, על דרך מה שנאמר במשלים הפיוטיים אשר נאמרו לעניינים הללו, אני ישנה ולבי ער קול דודי דופק וגו' , הרי דרגה זו איני אומר שהיא דרגת כל הנביאים, אלא אומר אני שהיא דרגת משה רבנו:
שנאמר בו וניגש משה לבדו אל ה' והם לא יגשו ,
ונאמר בו ויהי שם עם ה' ,
ונאמר לו ואתה פה עמד עמדי
כמו שביארנו מענייני פסוקים הללו .
וזו גם דרגת האבות אשר הושג מקירבתם לפניו יתעלה עד כדי שהודיע שמו בהם לעולם, אלוהי אברהם אלוהי יצחק ואלוהי יעקב זה שמי לעלם .
והושג מהתייחדות דעתם בהשגתו, שכרת עם כל אחד מהם ברית לעולם, וזכרתי את בריתי יעקב וגו' . כי ארבעה אלו, כלומר האבות ומשה רבנו, נתבארה בהם ההתאחדות בה', כלומר השגתו ואהבתו כפי שהעידו בכך הכתובים.
וכן השגחת ה' בהם ובזרעם אחריהם גדולה, והיו עם זאת פעמים מתעסקים בהנהגת בני אדם והגדלת הממון והטיפול ברכוש, וזה לדעתי ראיה שהם בשעת אותם המעשים היו עושים אותם באבריהם לא יותר, ודעתם לפניו יתעלה לא תסור.
ונראה לי עוד, כי אשר גרם הישארות ארבעה אלה כפי תכלית השלמות לפני ה', והשגחתו בהם תמידית ואפילו בעת התעסקם בהגדלת הממון, כלומר בעת הרעייה ועבודת האדמה והנהגת הבית, מפני שכל תכליתם הייתה בכל אותם הפעולות להתקרב לפניו יתעלה קרבה כל שהיא, מפני שהייתה תכלית סעייתם במציאותם, המצאת אומה אשר תדע את ה' ותעבדהו: כי ידעתיו למען אשר יצווה וגו' .
הנה נתבאר לך כי כל סעייתם הייתה תכליתה מופנית כלפי הפצת ייחוד השם בעולם, והנחיית בני אדם לאהבתו יתעלה, ולפיכך נתקיימה בידם הדרגה הזו. [תז] כי אותם ההתעסקויות עבודה גדולה בהחלט, ואין דרגה זו דרגה שאפשר שיחשוב איש אשר כמוני להדריך בני אדם להשיגה.
אבל אותה הדרגה אשר הזכרנו לעיל לפני זו, הרי יש לשאוף להגיע אליה על ידי אותה ההכשרה אשר הזכרנו, ולפני ה' התחינה לסילוק המעצורים המבדילים בינינו ובינו , ואף על פי שרוב אותם המעצורים ממנו, כמו שביארנו בפרקי מאמר זה , עונותיכם היו מבדילים ביניכם לבין אלוהיכם .
והנה נראה לי עתה אופן עיוני נפלא מאוד, שבו מתפרקים ספקות ויתגלו בו סודות אלוהיים, והוא, אנו כבר ביארנו בפרקי ההשגחה כי לפי ערך דעת כל בעל דעה תהיה ההשגחה בו. והנה האדם השלם בהשגתו אשר לא תחדל דעתו מהי תמיד, תהיה ההשגחה בו תמיד. והאדם השלם בהשגתו, אשר רוקן את מחשבתו מה' בעת מסוים, הרי תהית ההשגחה עליו בעת מחשבתו בה' בלבד, ותתרוקן ההשגחה ממנו בזמן עסקיו. ואין התרוקנותה ממנו אז כהתרוקנותה ממי שלא השכיל כלל, אלא תתמעט אותה ההשגחה, כיון שאין לאותו שלם ההשגה בזמן עסקיו שכל בפועל, אלא הוא אותו השלם אז משיג בכוח קרוב , והרי הוא דומה אז ללבלר מהיר בעת שאינו כותב.
ויהיה מי שלא השכיל את ה' כלל, כמי שהוא בחושך ולא ראה אור כלל, כמו שביארנו באומרו ורשעים בחושך ידמו .
ואשר השיג והוא הולך בכל ישותו כפי מושכלו כמי שהוא באור השמש הבהיר.
ואשר כבר השיג, והוא מתעסק, הרי הוא דומה בעת עסקיו כמי שהוא ביום ענן לא זרחה בו השמש מחמת העננים המבדילים בינה לבינו.
ולפיכך נראה לי, כי כל מי שפגעה בו רעה מרעות העולם מן הנביאים או החסידים השלמים, שלא פגעה בו אותה הרעה אלא בעת ההעלם, ולפי ערך אורך אותו ההעלם או פחיתות הדבר אשר הייתה בו ההתעסקות , יהיה עוצם הפגע.
ואם היה הדבר כן, הרי הותר הספק הגדול אשר הביא את הפילוסופים לשלול את ההשגחה האלוהית מכל אחד ואחד מבני אדם, והשוו ביניהם ובין פרטי שאר מיני בעלי החיים, והייתה ראייתם על כך שחסידיהם הטובים יארעו בהם פגעים גדולים, ונתברר הסוד בכך אפילו כפי הכרע השקפותיהם.
ותהיה השגחת ה' יתעלה תמידית במי שהושג לו אותו השפע העומד לרשות כל מי שהשתדל להשיגו.
ושבעֵת שלמות מחשבת האדם והשגתו את ה' יתעלה בדרכים האמיתיים וחשקתו במה שהשיג, לא יתכן אז כלל שיפגע באותו האדם מין ממיני הרעות, לפי שהוא עם ה' וה' עמו.
אבל בעת פנותו ממנו יתעלה, אשר הוא אז מוסתר מה', הרי ה' מוסתר ממנו, והרי הוא אז מזומן לכל רע שיארע שיפגע בו.
כי העניין הגורם את ההשגחה וההצלה מים המאורעות הוא אותו השפע השכלי, וכבר נסתר זמן מה מאותו החסיד הכשר, או לא הושג כלל לאותו החסר הרשע, ולפיכך אירע להם מה שאירע.
וכן נתבררה לי דעה זו גם מלשון התורה, אמר [תח] יתעלה והסתרתי פני מהם והיה לאכול ומצאוהו רעות רבות וצרות, ואמר ביום ההוא הלא על כי אין אלוהי בקרבי מצאוני הרעות האלה , וביאר כי הסתרת פנים זו אנחנו סיבתה, ואנחנו העושים את המסך הזה, והוא אומרו: ואנכי הסתר אסתיר פני ביום ההוא על כל הרעה אשר עשה , ואין ספק כי דין היחיד כדין הצבור.
הנה נתבאר לך כי סיבת היות כל אחד מבני אדם מופקר למקרים ויהיה מסור לאכול כמו הבהמות, הוא היותו מוסתר מה', אבל אם היה אלוהיו בקרבו לא יגע בו רע כלל.
אמר יתעלה אל תירא כי אתך אני אל תשתע כי אני אלוהיך וגו' ,
ואמר כי תעבר במים אתך אני ובנהרות לא ישטפוך וגו' ,
עניינו - כי תעבר במים ואני אתך הנהרות לא ישטפוך , לפי שכל שאולף עד ששפע עליו אותו השכל, נצמדת לו ההשגחה ונמנעים ממנו כל הרעות. אמר ה' לי לא אירא מה יעשה לי אדם , ואמר הסכן נא עמו ושלם , אומר פנה אליו ותנצל מכל רע.
התבונן שיר של פגעים תמצאהו מתאר אותה ההשגחה הגדולה וההגנה והנצירה מכל הפגעים הגופניים הכלליים והפרטיים באדם זה ולא באחר, בין אותם מהן שהן תוצאה מטבע המציאות ובין אותן מהן שהן מפגעי בני אדם , אמר
כי הוא יצילך מפח יקוש מדבר הוות באברתו יסך לך ותחת כנפיו תחסה צינה וסוחרה אמיתו לא תירא מפחד לילה מחץ יעוף יומם מדבר באופל יהלוך מקטב ישוד צהרים ,
והמשיך לתאר את הנצירה מפגעי בני אדם ואמר, כי אפילו יארע שתעבור במערכות מלחמה שפרצה ואתה הולך בדרכך , אפילו אם יהרגו אלף הרוגים משמאלך ועשרת אלפים מימינך לא יגע בך רע כלל, אלא תביט ותראה בעיניך גזרת ה' ושילומו לאותם הרשעים אשר נהרגו ואתה שלם, והוא אומרו:
יפול מצידך אלף ורבבה מימיניך אליך לא ייגש רק בעיניך תביט ושילומת רשעים תראה .
ואחר כך הסמיך לזה מה שהסמיך מן השמירה , ואחר כך נתן את הסיבה לנצירה הגדולה הזו ואמר, כי סיבת ההשגחה הגדולה הזו באדם הזה היא,
כי בי חשק ואפלטהו אשגבהו כי ידע שמי .
וכבר ביארנו בפרקים שקדמו כי עניין ידיעת השם היא השגתו, וכאלו יאמר הנצירה הזו לאדם הזה כיוון שידעני וחשקני אחרי כן.
וכבר ידעת ההבדל בין אוהב וחושק, כי האהבה המופלגת עד שלא תישאר מחשבה בדבר אחר זולת אותו האהוב, הוא החשק .
וכבר ביארו הפילוסופים כי הכוחות הגופניים בזמן הבחרות עוצרים בעד רוב המעלות המידותיות , כל שכן בעד המחשבה הזו הזכה הנישגת על ידי שלמות המושכלות המביאה לחשוק בו יתעלה, שמן המוכחש שיושגו עם רתיחת ההרכבה הגופנית.
אבל כל מה שנחלשים כוחות הגוף ועממה אש התאווה, מתחזק השכל ומתפשטים אורותיו ומזדככת השגתו ויחשוק במה שהשיג , עד שכאשר בא השלם בימים וקרב למות מוסיפה אותה ההשגה תוספת גדולה, ויגדל הלהט באותה ההשגה [תט] והחשק למושג עד אשר תיפרד הנפש מן הגוף אז במצב אותו העונג.
ועל עניין זה רמזו חכמים במיתת משה ואהרן ומרים כי שלושתם מתו בנשיקה , ואמרו, כי אמרו:
וימת שם משה עבד ה' בארץ מואב על פי ה' מלמד שמת בנשיקה,
וכך נאמר באהרן על פי ה' וימת שם ,
וכך אמרו במרים אף היא בנשיקה מתה, אלא שלא נזכר בה על פי ה' מפני שהיא אשה ואין ראוי להזכיר בה משל זה.
הכוונה כי שלושתם מתו במצב עונג אותה ההשגה מעוצם החשק. והמשיכו חכמים ז"ל בדבר זה על הדרך הפיוטית המפורסמת הקוראת את ההשגה שהושגה בעת עוצם חשקתו יתעלה נשיקה, כמו שאמר ישקני מנשיקות פיהו וגו' .
והנה אופן זה של מוות שהוא התנצלות מן המוות באמת, הזכירו ז"ל שהוא הושג למשה ואהרן ומרים.
אבל שאר הנביאים והחסידים הם למטה מזה, אלא שכולם בדרך כלל מתחזקת השגת שכליהם בזמן הפרידה, כמו שנאמר והלך לפניך צדקך כבוד ה' יאספך .
וישאר אותו השכל לאחר מכן אותה ההישארות הנצחית במצב אחיד , כיון שכבר נסתלק המעצור שהיה חוסמו במקצת העתים, ויהיה קיומו באותו העונג העצום אשר אינו ממין תענוגי הגוף כמו שביארנו בחיבורינו , וביאר זולתינו לפנינו .
תן דעתך להבין פרק זה, ושים כל מגמתך להרבות באותם העיתים אשר אתה בהם עם ה' או בסעייה אליו, ובמיעוט אותם העיתים אשר אתה בהם עם זולתו ובלתי סועה אליו. ויש בהנחיה זו די כפי מטרת המאמר הזה.
הערות:
הערת המתרגם: מוסב כלפי ה'. ור"ש הוסיף בפירוש "המיוחדות בשם יתעלה".
הערת המתרגם: כלומר: אחרי שהשיג וידע את מציאות הבורא. וידע מתוך ידיעה יסודית שהוא אחד ושאינו גוף, וידע לשלול ממנו כל השלול ממנו וכפי שנתבאר בחלק א בענייני התארים, רק אחרי זה יכול ורצוי שידע את סוגי העבודות המיוחדות לה', אבל כל זמן שלא ידע את ה' לא חשוב איך שיעבוד ובמה יעבוד.
הערת המתרגם: בר"ש "התכלית אשר יגיע אליה האדם" ואינו נכון.
הערת המתרגם: כלשון הכתוב שמואל א כה כט. וראה הלכות תשובה פ"ח הל' ג-ד.
הערת המתרגם: "דאר" תרגם ר"ש "בית" ואינו נכון. וכך מתרגם רס"ג חצר-דאר. וכך הוא שימושו של רבנו בכל מקום בפירוש המשנה, וכבר העירותי על כך שם פעמים רבות. וכך לשון רבנו לקמן בנמשל. אם אמנם יש מקומות בארצות ערב שקוראים את הבית "דאר" אך לא זהו שימוש המילה אצל רבנו, ואם כי אין נפקא מינה מאומה אם נתרגם כך או כך, אך אי הדיוק ישבש במקום אחר.
הערת המתרגם: בר"ש "ומגמת פניו" וכנראה הושפע מביטוי רלב"ג ב"כתר מלכות" ראה בסידורי "שיבת ציון " ח"ג עמ' קסח.
הערת המתרגם: מן הפונים כלפי חצר המלך.
הערת המתרגם: תירגמתי "סעי" סעיה, במילה בעלת הברה מקבילה, כי נדמה [תג] לי שזהו תרגומה הנכון. וכלשון הכתוב תהלים נה ט. והכוונה צעידה והליכה ממושכת לקראת מטרה מסוימת.
הערת המתרגם: כלומר: שום שיטה מן השיטות הפילוסופיות ההשקפתיות או של בעלי הדתות אינה מצויה אצלו ואינו יודעה לא כדעה שהגיע אליה מתוך מסקנות עיוניות ולא כמסורת מקובלת.
הערת המתרגם: ראה לעיל פרק כט שם דבר על התורכים וההודים.
הערת המתרגם: ראה לעיל בחלק זה פרק יח. ובפירושו למשנה בבא קמא פ"דמ"ג מהדורתי ושם הערה .
הערת המתרגם: "ראי" ובר"ש "אמונה" ואינו נכון.
הערת המתרגם: בר"ש "שהטעם" ולא דק.
הערת המתרגם: כי כל שהכיוון בלתי נכון כל כמה שאתה צועד לקראתו אתה מתרחק יותר מן הכיוון הנכון.
הערת המתרגם: כי הראשונים ריקים מן הכל, ואם כי אין בהם מאומה מן החיובי הרי מעלתם היא שאין בהם מן השלילי. בור שאין בו לא מים וגם לא נחשים ועקרבים.
הערת המתרגם: כלומר: עובדי עבודה זרה למיניהם ולסוגיהם. וראה דברי רבנו בתחילת מאמר תחיית המתים על אותם החושבים עצמם חכמי ישראל והם יותר תועי דרך מהבהמה.
הערת המתרגם: אפשר: הלמדנים.
הערת המתרגם: וכדלעיל ח"א פרק לג ד"ה והסיבה השלישית.
הערת המתרגם: חגיגה טו א.
הערת המתרגם: ר"ש קיצר וכתב "כבר נכנסת בפרוזדור הבית".
הערת המתרגם: על דרך הכתוב-אסתר ד יא.
הערת המתרגם: כלומר: מי שהעסיק מחשבתו באלוהיות אחרי שלמותו גם [תד] בלמודים ההכשרתים ואף כבר ידע את ה' עד כמה שבכח האדם לדעת.
הערת המתרגם: מוסב כלפי ה'. ובר"ש "ללמוד מהם ראיה על הש"י".
הערת המתרגם: שמות לד כח.
הערת המתרגם: תירגמתי כן כשמוש רבנו, ראה הלכות תשובה פ"י הל' ו.
הערת המתרגם: ירמיה לא ב.
הערת המתרגם: לעיל ח"ב פרק מה.
הערת המתרגם: לעיל בפרק זה.
הערת המתרגם: בר"ש "חכמה" ולא דק.
הערת המתרגם: בר"ש "נאוה" ואינו נכון.
הערת המתרגם: לעיל ח"ב פרק נ.
הערת המתרגם: "יקתצ'יה" ובר"ש "שישכלהו השכל".
הערת המתרגם: ראה לעיל הערה .
הערת המתרגם: דברים ד לה.
הערת המתרגם: שם ד לט.
הערת המתרגם: תהלים ק, ג.
הערת המתרגם: אפשר: הסופית. ואינו מדובר עליה שהיא אחרונה בסדר באן, אלא סופית לאחר שיגיע האדם אל רמת פסגת מושגי האדם באשר הוא אדם. ולפי כ"י ס, החשובה, היסודית, ונראה שהיא נכונה יותר.
הערת המתרגם: דברים יא יג.
הערת המתרגם: ראה לעיל ח"א פרק לט. וח"ג פרק כח. ובהקדמתו לאבות הפרק החמישי. ובהלכות יסודי התורה פ"ב הל' ב. וראה גם הלכות תשובה פ"י הל' ג.
הערת המתרגם: ראה ספרי דברים יא יג. ובבלי תענית ב א. וירושלמי ברכות פ"ד תחילת הל' א.
הערת המתרגם: ה' ב"ה.
הערת המתרגם: דברי הימים א כח ט. והמשך הפסוק: ואם תעבזנו יזניחך לעד. והדגשתו של רבנו היא שלאחר "דע" באה ההבטחה "אם תדרשנו" וכו'.
הערת המתרגם: יחזקאל כ לב.
הערת המתרגם: לעיל סמוך להערה . וראה גם ח"ב פרק יב. [תה]
הערת המתרגם: לעשותו דק יותר ויותר. ובר"ש הושמטה.
הערת המתרגם: ר"ש השמיט מן "הרי בשעה" עד כאן, וכתב "כשתפנה מחשבתך למאכל צריך" ולא דק.
הערת המתרגם: שלא בהקב"ה.
הערת המתרגם: שבת קמט א. וראה ספר המצוות לאוין י מהדורתי עם הערבית והערה .
הערת המתרגם: תהלים טז ח, וראה פירוש רס"ג מהדורתי שם.
הערת המתרגם: "ריאצ'ה" הכשרה של הרגל וסיגול.
הערת המתרגם: בר"ש "ובטלת מכל דבר זולתו" ואין צורך לכך.
הערת המתרגם: מי הוא המצווה.
הערת המתרגם: וכיוצא בזה כתב בהלכות אסורי ביאה פי"ד הל' ג שאין שום צדיק גמור אלא בעל החכמה שעושה מצוות אלו ויודען.
הערת המתרגם: ירמיה יב ב. וראה גם לעיל ח"א פרק נ.
הערת המתרגם: אף כי לדינא אם כיוון לבו בפסוק ראשון והשאר לא כיוון יצא. ראה הלכות קריאת שמע פ"ב הל' א. מהא דברכות יד ב.
הערת המתרגם: דבדיעבד אם כיוון רק באבות יצא, וכן פסק בהלכות. תפילה פ"י הל' א. וכדאיתא בברכות לד ב. וראה לחם משנה בהלכות תפילה פ"ד טו שלא שם לב לדברי רבנו הנ"ל. ותמה מדוע לא הזכיר דין זה.
הערת המתרגם: "כ'אלצה" טהורה שלמה ללא כל שיור. ובר"ש "לעולם פנוי" ולא דק.
הערת המתרגם: תעסיק את מחשבתך בהרחבת מסחרך ובעניינים שאתה עוסק בהם לרווחים שאינם [תו] לצורך קיומך ושהם בבחינת מותרות כלכלה ובכל יתר מילי דעלמא רק בשעות שאינך יכול לעסוק בהן בענייני שמים, ור"ש כנראה לא הבין את הקשר המשפט והגיה בדברי רבנו ללא צורך.
הערת המתרגם: "אהלך" ובר"ש "אשתך" וליתא.
הערת המתרגם: ועל עתות אלה באה אזהרתו של חנניה בן חכינאי במשנה אבות פ"ג מ"ה, ראה גם פירוש רבנו במהדורתי והערה . כי בנדפס הושמט כל פירוש אותה משנה.
הערת המתרגם: המתבטאת בצעקות ובתנועות גופניות פעילות וזקיפת עינים לשמים כמעשה נבוכדנצר בזמנו כמפורש בדניאל ד לא. ואילו המחשבה היהודית נעשת בנשיאת לב לשמים והשפלת עינים לארץ והשבתת כל יתר החושים כדי לאפשר התרכזות יתר של המחשבה. וראה הלכות תפילה פ"ה הל' ד ונותן עיניו למטה כאלו הוא מביט לארץ ויהיה לבו פנוי למעלה וכו' עיין שם. וכדאיתא ליבמות דף קה ב.
הערת המתרגם: שיר השירים ה ב.
הערת המתרגם: שמות כד ב.
הערת המתרגם: שם לד כח.
הערת המתרגם: דברים ה כח.
הערת המתרגם: ראה לעיל במבוא, וח"א פרק יג ופרק יח. וח"ב פרק לב, ולעיל בפרק זה. וראה גם בהלכות יסודי התורה פ"ו הל' ו.
הערת המתרגם: שמות ג טו.
הערת המתרגם: ויקרא כו מב.
הערת המתרגם: קירבה כל שהיא אם מעמיקה ואם קלושה, לפי יכולת ההשתחררות באותו הרגע מן הטרדות החיצוניות. ובר"ש [תז] "קירבה גדול" ולא דק.
הערת המתרגם: בראשית יח יט.
הערת המתרגם: כן הוא התרגום הנכון לדעתי. ובר"ש "שיחשוב כיוצא בו להיישיר להגיע אליה".
הערת המתרגם: וזהו עניין אותה תפילה קצרה הנהוגה לפני תקיעת שופר בראש השנה: יהי רצון... שתקרע כל המסכים המבדילים בינך ובין עמך ישראל וכו'.
הערת המתרגם: ראה לעיל בחלק זה פרק יב.
הערת המתרגם: ישעיה נט ב.
הערת המתרגם: תוך כדי כתיבה. והחידוש במה שנאמר כאן, כי עד כה דבר שההשגחה לפי גודל הדעה והחדירה לעומק המושגים המחשבתיים במושכל הראשון ואף ממילא באופן כללי. וכאן הוסיף שאף באותו המורם מעם יש מעלות ומורדות, ובזה הניח מפנה יסודי בעצם הרעיון האמור לעיל בחלק זה פי"ז ופי"ח.
הערת המתרגם: לעיל בחלק זה פרק יז ופרק יח.
הערת המתרגם: כלומר: אשר השגתו שלמה.
הערת המתרגם: יותר נכון "דעה" וכלשון רבנו כמעט בכל מקום.
הערת המתרגם: קרוב להיות בפועל אם רק ישתחרר מפעילותו החיצונית, כי העתוד ההכשרה וההשגה יש לו כבר.
הערת המתרגם: שמואל א ב ט. וראה לעיל פרק יח מחלק זה.
הערת המתרגם: שני גורמים אלה הם או קלישות קלה ממושכת, או חתך עמוק אף אם קצר בהיקפו, שני אלה מדקקים את המגע.
הערת המתרגם: אפשר: וקושי.
הערת המתרגם: שיארע בעולם. [תח]
הערת המתרגם: "מן בחר" ובר"ש "מיד" וטעות הוא.
הערת המתרגם: דברים לא יז.
הערת המתרגם: שם לא יח.
הערת המתרגם: ראה ישעיה מא י. זצ"ל עמך אני.
הערת המתרגם: שם מג ב. ש בר"ש הושמט מן "עניינו" עד כאן, וטעה בין שתי תיבות דומות.
הערת המתרגם: תהלים קיח ו.
הערת המתרגם: איוב כב כא.
הערת המתרגם: תהלים צא. וכך נקרא בפי חז"ל, ראה שבועות טו ב. ובהרבה מקומות.
הערת המתרגם: בר"ש הושמטה.
הערת המתרגם: "מכאיד" פגעים הבאים מידי בני אדם מתוך קנאה ונקמה. וכך תרגם רס"ג "כעס" בדברים לב כז. ראה פירושיו שם מהדורתי.
הערת המתרגם: וכדלעיל בחלק זה פרקים יא-יב.
הערת המתרגם: תהלים צא ג-ו.
הערת המתרגם: כלומר: שאינך מתגרה ברעה. ובזה תירץ רבנו קושית קרשקש ששאל מדוע חשש שמואל "ושמע שאול והרגני" וכפי שתירצו חז"ל היבא דשכיח הזיקא שאני, וכמביתא בפסחים ח ב.
הערת המתרגם: תהלים צא ז-ח.
הערת המתרגם: אפשר: הנצירה. ובר"ש ""ההגנה והמחסה".
הערת המתרגם: תהלים צא יד.
הערת המתרגם: לעיל ח"א פרקים סא-סג.
הערת המתרגם: ראה גם הלכות תשובה פרק י. ובפרט הלכה ו.
הערת המתרגם: ראה ספר המידות לאריסטו ספר א פרק ג - .
הערת המתרגם: "אלאכ'לאט" ובר"ש "הלחיות" וגם זה אפשרי.
הערת המתרגם: וכדלעיל ח"א פרק לד הסיבה הרביעית. [תט]
הערת המתרגם: יפשר: ותגדל הדבקות. ובר"ש "ותרבה השמחה" ואינו נכון.
הערת המתרגם: ראה בבא בתרא יז א.
הערת המתרגם: דברים לד ה.
הערת המתרגם: במדבר לג לח.
הערת המתרגם: שיר השירים א ב.
הערת המתרגם: אפשר: ההצלה. ובר"ש "המלט".
הערת המתרגם: ישעיה נח ח.
הערת המתרגם: ללא תוספת וגרעון וללא מעלות ומורדות, וכמו שכתב רבנו בפירושו לאבות פ"ד מכ"ב ראה שם מהדורתי.
הערת המתרגם: אפשר: מסתירו. או: חוצצו. ובר"ש "שהיה מבדיל בינו ובין מושכלו".
הערת המתרגם: ראה פירושו לסנהדרין פ"י מ"א מהדורתי עמ' רג-רה. והלכות יסודי התורה פ"ד הל' ט. והלכות תשובה פרק ח.
הערת המתרגם: יתכן שכוונת רבנו על רס"ג ובפרט בספרו האמונות ודעות מאמר חמישי ומאמר שביעי, ראה שם מהדורתי כי בנדפס משובש מאמר זה לגמרי.
הערת המתרגם: ראה לעיל הערה .
חלק שלישי
פרק [נב]
אין ישיבת האדם ותנועותיו ותשמישיו כשהוא לבדו בביתו כישיבתו ותנועותיו ותשמישיו כשהוא לפני מלך גדול, ולא דבריו וחפשיותו כשהוא בין אנשי ביתו וקרוביו כדבריו במושב המלך.
ולפיכך מי שהעדיף את השלמות האנושית ושיהיה איש האלוהים באמת, יתעורר וידע כי המלך הגדול האופף אותו והנצמד לו תמיד, גדול מכל אחד מבני אדם ואפילו היה זה דוד ושלמה, ואותו המלך הנצמד האופף הוא השכל השופע עלינו , שהוא המגע בינינו ובינו יתעלה , וכמו שאנו השגנוהו באותו האור אשר השפיע עלינו, כמו שאמר באורך נראה אור , כך באותו האור עצמו הופיע עלינו, [תי] ובגללו הוא יתעלה עמנו תמיד משקיף ומציץ, אם ייסתר איש במסתרים ואני לא אראנו .
והבן זה היטב.
ודע כי כאשר הבינוהו השלמים, הושג להם מן המתינות והענווה ויראת ה' והחרדה מפניו והבושה ממנו יתעלה בדרכים אמיתיים לא דמיוניות, מה שעשה מסתריהם עם נשותיהם ובמרחצאות, כנגלם עם שאר האדם.
כפי שאתה מוצא מנהג חכמינו המפורסמים עם נשותיהם מגלה טפח ומכסה טפח .
ואמרו עוד אי זה צנוע כל הנפנה בלילה כדרך שנפנה ביום .
וכבר ידעת אזהרתם מהלוך בקומה זקופה משום מלא כל הארץ כבודו, להשריש בכל אלה את הדבר שהזכרתי לך, והוא שאנחנו תמיד לפניו יתעלה ובמושב שכינתו מהלכים ומתהפכים .
וגדולי החכמים ז"ל היו סולדים מגילוי ראשם, מפני שהשכינה חופפת את האדם ,
וכן היו ממעטין בדיבור למטרה זו,
וכבר ביארנו מה שראוי לבארו ממיעוט הדיבור באבות , כי האלוהים בשמים ואתה על הארץ על כן יהיו דבריך מעטים .
ומטרה זו אשר העירותיך עליה היא מטרת עשיית המצוות כולן, כי בכל אותם הפרטים המעשיים ובחזרות עליהם תושג ההכשרה ליחידים הנעלים , עד אשר ישלמו השלמות האנושית, ואז ייראו את ה' יתעלה ויפחדו ויחרדו וידעו מי עמהם, ויעשו אחר כך מה שראוי. וכבר ביאר יתעלה כי תכלית מעשה המצוות כולן השגת ההתפעלות הזו אשר כבר הוכחנו בפרק זה למי שיודע הדברים האמיתיים אמתות המביאה השגתו, כלומר: יראתו יתעלה ורוממות מצוותו. אמר: אם לא תשמר לעשות את כל דברי התורה הזאת הכתובים בספר הזה ליראה את השם הנכבד והנורא הזה את ה' אלוהיך .
התבונן היאך ביאר לך כי המטרה בכל דברי התורה הזאת תכלית אחת, והיא ליראה את השם וגו'. ולעניין שהתכלית הזו היא הנרכשת במעשים, תלמד את זה ממה שאמר בפסוק זה, אם לא תשמור לעשות, הרי נתבאר שהיא מן המעשים, עשה ולא תעשה .
אבל ההשקפות אשר העניקה לנו אותם התורה והם השגת מציאותו יתעלה ואחדותו, הרי אותם ההשקפות מביאים לנו את האהבה כמו שביארנו כמה פעמים .
וכבר ידעת את ההדגשה שהדגישה התורה באהבה, בכל לבבך ובכל נפשך ובכל מאודך , כי שתי התכליות הללו והם האהבה והיראה יושגו בשני הדברים:
האהבה תושג בהשקפות התורה הכוללת השגת מציאותו כפי שהוא יתעלה ,
והיראה תושג בכל מעשה המצוות כמו שביארנו . והבן מסקנה זו. [תיא]
הערות:
הערת המתרגם: אפשר: והתעסקויותיו.
הערת המתרגם: "אנבסאטה" פשיטות התנהגותו בשבתו וקומו וכדומה. ולכן כללתי הכל לדעתי במילה זו. ובר"ש "והרחבת פיו" ואינו נכון.
הערת המתרגם: ר"ש הוסיף משלו "יעור משנתו".
הערת המתרגם: אפשר: מכל איזה אדם שיהיה.
הערת המתרגם: והוא נקרא כבוד ה' והוא אשר עליו אמרו חז"ל כל שלא חס על כבוד קונו רתוי לו שלא בא לעולם. ראה משנה חגיגה פ"ב מ"א ופירוש רבנו שם.
הערת המתרגם: וכפי [תי] שקדם לעיל בפרק נא.
הערת המתרגם: תהלים לו י.
הערת המתרגם: אפשר:ומחמתו.
הערת המתרגם: ירמיה בג כד.
הערת המתרגם: "ורע" המתינות וישוב הדעת. ובר"ש "היראה" ואינו נכון.
הערת המתרגם: נדרים כ, ב.
הערת המתרגם: ראה ברכות סב א. והלכות דעות פ"ה הל' ו.
הערת המתרגם: קדושין לא א.
הערת המתרגם: ישעיה ו ג.
הערת המתרגם: "ונתקלב" ובר"ש "ונשוב" ואיני יודע למה.
הערת המתרגם: בר"ש "נמנעים" ולא דק. וראה ח"ג פרק נט הערה .
הערת המתרגם: קידושין לא א. ור"ש הוסיף כאן משלו "ומסוככת אותו".
הערת המתרגם: פ"א מט"ז. ראה שם מהדורתי.
הערת המתרגם: קוהלת ה א.
הערת המתרגם: אפשר: המעולים. ובר"ש "החסידים".
הערת המתרגם: ביררנו בהוכחות.
הערת המתרגם: אפשר: המחייבת.
הערת המתרגם: דברים כח נח.
הערת המתרגם: העשה הוא לעשות, ולא תעשה הוא תשמור, כפי הכלל כל מקום שנאמר השמר פן ואל אינו אלא לא תעשה, ראה ערובין צו א, ובהרבה מקומות חוזר כלל זה.
הערת המתרגם: ראה לעיל סוף פרק נא והערה .
הערת המתרגם: דברים ו ה.
הערת המתרגם: כלומר: כפי יכולת האדם וכח השגתו בעודו מורכב שכל בגוף.
הערת המתרגם: ועוד על ערך האהבה והיראה, ראה גם פירוש רבנו לאבות פ"א מ"ג. שם כתב: רצה [אנטגנוס] שיהו עובדים מאהבה כמו שבראנו בעשירי דסנהדרין, ועם זאת לא פטרם מן היראה, לפיכך אמר עם היותכם עובדים מאהבה אל תניחו את היראה לגמרי, ויהי מורא שמים עליכם. לפי שגם בתורה נאמר ציווי על היראה שנאמר את ה' אלהי תירא, ואמרו חכמים עבוד מאהבה עבוד מיראה. ואמרו "האוהב לא יזניח את הציווי, והירא לא יעבור על האזהרה" והרי ליראה תפקיד גדול במצוות לא תעשה, ובפרט במצוות השימעיות. ע"ש. [תיא]
<h2>פרק [נג]</h2>
פרק זה יכלול פירוש שלשה שמות שהוצרכתי לפרשם, והם חסד ומשפט וצדקה.
וכבר ביארנו בפירוש אבות כי חסד עניינו ההפלגה באיזה דבר שהופלג בו, ושימושו בהפלגה במעשה הטוב יותר.
וידוע כי ההטבה כוללת שני עניינים:
האחד להטיב למי שאין לו זכות עליך כלל.
והשני להטיב למי שיש לו זכות עליך ביותר מן המגיע לו.
ורוב שימוש ספרי הנבואה במילת חסד הוא בהטבה למי שאין לו זכות עליך כלל, ולפיכך כל טובה הבאה מאתו יתעלה נקראת חסד, אמר חסדי ה' אזכיר , ולפיכך כל המציאות הזו כלומר: המצאתו יתעלה אותה הוא חסד.
אמר עולם חסד יבנה , עניינו בניין העולם חסד הוא,
ואמר יתעלה בתיאור מידותיו ורב חסד .
אבל מילת צדקה היא נגזרת מן צדק, והוא "עדל" , ופירושו להביא לכל בעל זכות את המגיע לו, וליתן לכל מצוי מן הנמצאים כפי הראוי לו.
ולפי העניין הראשון לא יקראו בספרי הנביאים הזכויות המוטלות עליך לזולתך אם נתתם, צדקה, לפי שאם שילמת לשכיר את שכרו או פרעת חובך אין זה נקרא צדקה.
אבל הזכויות המוטלות עליך לזולתך מצד המידות הטובות, כגון לקומם כל כושל, הרי זו נקראת צדקה, ולפיכך אמר בהחזרת המשכון ולך תהיה צדקה , כי בלכתך בדרך המידות הנעלות כבר עשית צדק עם הנפש ההגיונית שלך מפני שנתת לה את המגיע לה.
וכיון שכל מעלה מידותית נקראת צדקה, אמר והאמן בה' ויחשבה לו צדקה , כלומר: מעלת האמונה. וכן אמרו יתעלה וצדקה תהיה לנו כי נשמור לעשות וגו'
אבל מילת משפט היא הדין כפי הראוי על הנידון, יהיה זה לטוב או לנקמה.
מסקנת הדברים -
כי חסד נאמר על ההטבה בהחלט,
וצדקה על כל טובה שתעשה מצד המעלה המדותית אשר בה אתה מביא שלמות לנפשך,
ומשפט אפשר שתהיה התוצאה שלו נקמה ואפשר שתהיה טובה.
וכבר ביארנו בשלילת התארים שכל תואר שה' מתואר בו בספרי הנביאים הוא תואר מעשי, והנה בגלל המציאו את הכל נקרא חסיד, ובגלל רחמיו על החלשים כלומר: הנהגת החי בכוחותיו נקרא צדיק, ובגלל מה שמחדש בעולם מן הטובות היחסיות והפגעים הגדולים היחסיים אשר חייב אותם המשפט שהוא תוצאה של החכמה נקרא שופט .
וכבר נתפרשו בתורה שלשה שמות הללו, השופט כל הארץ , צדיק וישר הוא , ורב חסד וכל מטרתי בפירוש ענייני שמות הללו הצעה לפרק שאביא אחר זה. [תיב]
הערות:
הערת המתרגם: פרק חמישי מ"ו. שם ביאר את המונחים: בור, עם הארץ, גולם, חכם, חסיד. וכתב שיש חסד למגרעת. וז"ל: וחסיד הוא האדם החכם אם הוסיף בחסידות כלומר: במעלות המידותיות עד שיטה מעט כלפי הקצה האחד כמו שביארנו בפרק הרביעי ויהיו מעשיו מרובין מחכמתו, לפיכך נקרא חסיד בעבור התוספת, כי ההפלגה בדבר נקרא חסד בין שהייתה אותה ההפלגה בטוב או ברע.
הערת המתרגם: ישעיה סג ז.
הערת המתרגם: תהלים פט ג, והשווה גם רס"ג בהקדמתו לאיוב ראה שם מהדורתי הערה .
הערת המתרגם: שמות לד ו.
הערת המתרגם: תרגום מילולי של צדק. ועניינה קו האיזון המדוייק.
הערת המתרגם: אפשר: להגיע.
הערת המתרגם: דברים כד יג.
הערת המתרגם: בראשית טו ו.
הערת המתרגם: "תעאלי" וברור כי פסוק זה הוא דבר ה'. ור"ש לא הבינו וכתב "עליו השלום".
הערת המתרגם: דברים ו כה.
הערת המתרגם: לעיל ח"א פרקים נג-נד.
הערת המתרגם: בר"ש "העניינים" וטעות הוא.
הערת המתרגם: של בעל החי. והכוונה על הכוחות הטבעיים השתולים בחי הגורמים קיומו במשך ימי חייו הטבעיים אם מעט ואם הרבה.
הערת המתרגם: כי הטובות הן טובות בהרגשתם של המקבלים, והרעות הם רעות בהרגשתם של המקבלים, ובאופן כללי אין רע יורד מלמעלה, כי מותם כוחות ההפסד הם הם גורמי ההוויה. וראה לעיל בחלק זה פרק י. וראה גם פרק יא.
הערת המתרגם: בר"ש "משפט" וטעות הוא.
הערת המתרגם: בראשית יח כה.
הערת המתרגם: דברים לב ד.
הערת המתרגם: שמות לד ו. [תיב]
<h2>פרק [נד]</h2>
שם חכמה נאמר בעברית על ארבעת עניינים, והם:
שהוא נאמר על השגת האמיתיות אשר תכליתן השגתו יתעלה, אמר והחכמה מאין תמצא וגו' , ואמר אם תבקשנה ככסף וגו' , וזה הרבה.
ונאמר על ידיעת האומנויות איזו אומנות שתהיה, (כל חכם לב בכם , וכל אשה חכמת לב .
ונאמר על סגול המעלות המידותיות, וזקניו יחכם , בישישים חכמה , כי הדבר הנקנה בעצם הזקנה הוא העתוד לקבלת המעלות המידותיות.
ונאמר על העצה והתחבולה הבה נתחכמה לו .
ולפי העניין הזה נאמר ויקח משם אשה חכמה , כלומר: בעלת עצה ותחבולה. ומן העניין הזה חכמים המה להרע .
ואפשר שיהא עניין חכמה בעברית מורה על העצה והפעלת המחשבה, בין שהייתה אותה העצה והתחבולה בהשגת מעלות הגיוניות, או בהשגת מעלות מידותיות, או בהשגת אומנות מעשית, או ברעות ומגרעות * .
הנה נתבאר כי חכם ייאמר לבעל המעלות ההגיוניות, ולבעל המעלות המידותיות, ולכל בעל אומנות מעשית, ולבעל התחבולות במגרעות וברעות.
ולפי הביאור הזה, הרי היודע את כל התורה כפי אמתתה נקרא חכם משני צדדים, מצד מה שכללה אותו התורה מן המעלות ההגיוניות, ומצד מה שכללה אותו מן המעלות המידותיות. אבל כיון שההגיוניות שבתורה מקובלות ואינן מוכחות בדרכי העיון, לפיכך בספרי הנביאים ודברי חכמים עושים ידיעת התורה מין, והחכמה בסתם מין אחר, אותה החכמה בסתם היא אשר הוכח בה מה שלמדנו מן התורה מאותם ההגיוניות על ידי קבלה. וכל מה שתמצא בספרים מרוממות החכמה ופלאיותה ומיעוט יודעיה, לא רבים יחכמו , והחכמה מאין תמצא וגו' , ורבים בדומה למיקראות הללו, כל זה על אותה החכמה המביאה לנו את ההוכחה על השקפות התורה.
אבל בדברי חכמים ז"ל גם דבר זה הרבה, כלומר: שהם עושים ידיעת התורה מין, ועושים החכמה מין אחר, אמרו ז"ל על משה רבנו אב בחכמה אב בתורת אב בנביאים , ונאמר בשלמה ויחכם מכל האדם , אמרו ולא ממשה , לפי שכוונתו באומרו מכל האדם בני דורו, ולפיכך תמצא אותו מזכיר הימן וכלכל ודרדע בני מחול החכמים המפורסמים אז.
ואמרו עוד החכמים ז"ל כי האדם נתבע בידיעת התורה תחילה, ואחר כך נתבע בחכמה, ואחר כך נתבע במה שמוטל עליו ממשפטי התורה כלומר: הבנת מה שראוי לעשות.
וכך ראוי להיות הסדר, לדעת אותם ההשקפות תחילה על ידי קבלה, ואחר כך להוכיח אותן, ואחר כך לדקדק במעשים אשר בהם יוטבו ההליכות.
וזה לשונם ז"ל במה שהאדם נתבע על שלשה עניינים הללו כפי הסדר הזה, אמרו,
כשאדם נכנס לדין תחילה אומרים לו
קבעת עיתים לתורה
פילפלת בחכמה
הבינות דבר מתוך דבר .
הנה נתבאר לך [תיג] כי ידיעת התורה אצלם מין, והחכמה מין אחר והיא לאמת השקפות התורה בעיון האמיתי ואחר כל מה שהצענו שמע מה שאומר.
כבר בארו הפילוסופים הקדמונים והאחרונים, כי השלמויות המצויות לאדם ארבעה מינים.
ראשיתן והיא הגרועה שבהן, והיא אשר עליה כלים אנשי הארץ, היא שלמות הרכוש, והיא מה שימצא לאדם מן הממון והבגדים והכלים והעבדים והקרקעות וכיוצא בהן.
ואף אם יהיה האדם מלך גדול הוא מן המין הזה, וזו שלמות שאין מגע בינה ובין אותו האדם כלל, אלא היא יחס מסוים , רוב ההנאה בה דמיון מוחלט, כלומר: זה ביתי וזה עבדי והממון הזה ממוני ואלה צבאותיי.
וכאשר יתבונן על עצמו ימצא שכל אלה מחוץ לעצמותו, וכל דבר מסוגי הרכוש הללו איפוא שהוא במציאותו , ולפיכך אם נעדר אותו היחס, נמצא אותו האדם שהיה מלך גדול, אין הבדל בינו לבין השפל ביותר בבני אדם, מבלי שישתנה מאומה מאותם הדברים שהיו מתייחסים לו.
וביארו הפילוסופים כי השם השתדלותו ודאגתו לסוג זה של שלמות אין דאגתו אלא לדמיון מוחלט, והוא דבר שאינו מתקיים, ואפילו יתקיים לו אותו הרכוש כל ימי חייו הרי לא תושג לו בעצמו שלמות כלל.
והמין השני יש לו לעצם האדם קשר יותר מן הראשון, והוא שלמות הבניה והתכונה, כלומר: שיהא מזג אותו האדם בתכלית האיזון, ואבריו יחסיים חזקים כראוי.
וגם מין זה מן השלמות אין לשומו תכלית, לפי שהיא שלמות גופנית ואינו לאדם מחמת שהוא אדם אלא מחמת שהוא בעל חי, ומשותף בזה הגרוע שבבעלי חיים. ואפילו אם יגיע כוח האדם אל התכלית והשיא, לא יגיע לכוח פרד חזק, כל שכן שלא יגיע לכוח אריה או כוח פיל. ותכלית השלמות הזו כפי שאמרנו, שישא משא כבד או ישבור עצם עבה, וכיוצא בכך ממה שאין בו תועלת גופנית גדולה, אבל תועלת נפשית הרי היא נעדרת מן המין הזה.
והמין השלישי הוא שלמות באדם עצמו יותר מן השני, והיא שלמות המעלות המידותיות, והיא שיהו מידות אותה האדם בתכלית מעלתן.
ורוב המצוות אינן אלא להשגת המין הזה מן השלמות . וגם מין זה מן השלמות אינו אלא הצעה לזולתו, ואינו תכלית כשלעצמה. והוא שכל המידותיות אינן אלא בין כל אחד מבני אדם לבין זולתו, וכאילו השלמות הזו במידותיו אין עתודתה אלא לתועלת בני אדם, ונעשה כלי לזולתו, לפי שאם תניח שאחד מבני אדם לבדו ואין לו עסק עם שום אדם, תמצא שהמעלות המידותיות שבו כולן אז בטלות ומושבתות ואין להן צורך, ואין מביאות שלמות באישיותו במאומה, אבל יהיה צורך לה ותחזור תועלתה אלת מבחינת הזולת .
והמין הרביעי היא השלמות האנושית האמיתית, והיא השגת המעלות ההגיוניות, כלומר: ציור מושכלות המביאות להשקפות אמיתיות בעניינים האלוהיים, וזו היא התכלית הסופית, והיא המשלימה את האדם שלמות אמיתית, והיא לו לבדו, והיא המעניקה לו [תיד]
הקיום הנצחי ובה האדם אדם.
והתבונן כל שלמות משלושת השלמויות הקודמות תמצאם לזולתך לא לך, ואם כי הכרחיים הם כפי המפורסם , הרי הם לך ולזולתך, אבל השלמות הזו הסופית היא לך לבדך ואין לאחר עמך בו שיתוף כלל, יהיו לך לבדך וגו' .
ולפיכך ראוי לך שתשתדל להשיג את זה הקיים לך, ואל תיגע ותעמול לאחרים אתה השוכח את נפשו עד שהשחיר לובנה בהשתלט עליה הכוחות הגופניים, כפי שנאמר בתחילת אותם המשלים הפיוטיים הנשואים לעניינים אלה, אמר, בני אמי נחרו בי, שמוני נוטרה את הכרמים כרמי שלי לא נטרתי , ובעניין זה עצמו אמר: פן תיתן לאחרים הודך ושנותיך לאכזרי .
כבר ביארו לנו גם הנביאים עניינים אלו עצמם, ופירשום לנו כמו שפירשום הפילוסופים, וביארו לנו שאין שלמות הרכוש ולא שלמות הבריאות ולא שלמות המידות, שלמות שיש להתפאר בה ולא לשאוף לה, ושהשלמות שיש להתפאר בה ולשאוף לה היא ידיעתו יתעלה אשר זה הוא המדע האמיתי.
אמר ירמיה בארבעת השלמויות הללו:
כה אמר ה' אל יתהלל חכם בחכמתו
ואל יתהלל הגיבור בגבורתו
ואל יתהלל עשיר בעשרו
כי אם בזאת יתהלל המתהלל השכל וידע אותי ,
התבונן היאך אמרן כפי סדרן אצל ההמון, כי השלמות הגדולה אצלם עשיר בעושרו, ולמטה ממנו גיבור בגבורתו, ולמטה ממנו חכם בחכמתו, כלומר: בעל המידות הנעלות, שגם אדם זה מכובד אצל ההמון אשר אליהם הוא המשא , ולפיכך סודרו בסדר זה.
וכבר השיגו חכמים ז"ל מן הפסוק הזה את העניינים הללו עצמן אשר הזכרנו, וביארו מה שביארתי לך בפרק זה, והוא שהחכמה האמורה בסתם בכל מקום והיא התכלית, היא השגתו יתעלה, ושהרכוש הזה שהאדם רוכש מן הסגולות שמתקנאים בהן וחושבים אותם שלמות אינם שלמות.
וכן כל המעשים התורתיים הללו כלומר: מיני העבודות, וכן המידות המועילות לכל בני אדם בעסקיהם זה עם זה, כל אלה אין להשוותן אל התכלית הזו הסופית, ואינן שוות לה, אלא הם מצעים בגלל התכלית הזו.
ושמע דבריהם בכל העניינים הללו בלשונם, והוא לשון בראשית רבה , שם נאמר:
כתוב אחד אומר 'וכל חפצים לא ישוו בה',
וכתוב אחד אומר 'וכל חפציך לא ישוו בה' ,
'חפצים' אלו מצוות ומעשים טובים; 'חפציך' - אלו אבנים טובות ומרגליות.
חפצים וחפציך לא ישוו בה, אלא כי אם בזאת יתהלל המתהלל השכל וידע אותי .
התבונן כמה תמציתי הוא הלשון הזה, וכמה שלם אומרו, והיאך לא חרג במאומה מכל מה שאמרנו והארכנו בביאורו ובהצעותיו.
והואיל והזכרנו פסוק זה ונפלאות שנכללו בו והזכרנו דברי חכמים ז"ל עליו, נשלים מה שנכלל בו, והוא, שלא הסתפק בפסוק זה בביאור הנעלה שבתכליות שהיא השגתו יתעלה בלבד. כי אילו הייתה זו מטרתו, היה אומר כי אם בזאת יתהלל המתהלל השכל וידע אותי, ויפסיק הדיבור, או היה אומר השכל וידע אותי כי [תטו] אני אחד, או היה אומר כי אין לי תמונה, או כי אין כמוני, וכל כיוצא באלה. אלא אמר כי ההתפארות היא בהשגתי ובידיעת תוארי כלומר: מעשי, כעין מה שביארנו באומרו הודיעני נא דרכיך וגו' .
וביאר לנו בפסוק זה כי אותם המעשים אשר חובה לדעת אותם ולהתדמות בהם, הם חסד ומשפט וצדקה * .
והוסיף עניין אחר חשוב והוא אומרו: בארץ, אשר זהו ציר התורה, ולא כדמיון המתפרצים אשר דמו כי השגחתו יתעלה נסתיימה אצל גלגל הירח, ושהארץ וכל אשר בה עזובים, עזב ה' את הארץ , אלא כמו שביאר לנו על ידי אדון החכמים: כי לה' הארץ , אמר כי השגחתו גם בארץ כראוי לה, כמו שמשגיח בשמים כראוי לה, והוא אומרו: כי אני ה' עשה חסד משפט וצדקה בארץ .
ואחרי כן השלים את העניין ואמר כי באלה חפצתי נאם ה' , רוצה לומר מטרתי שיהא מכם חסד וצדקה ומשפט בארץ, כדרך שביארנו בשלוש עשרה מידות , שהמטרה להתדמות בהן ושיהיו אלה הליכותינו .
נמצא כי התכלית אשר הזכיר בפסוק זה, היא שהוא ביאר כי שלמות האדם אשר בה יתפאר באמת היא מי שהגיע להשגתו יתעלה כפי יכולתו, וידע השגחתו על ברואיו בהמצאתם והנהגתם היאך היא, והיו הליכות אותו האדם אחר אותה ההשגה מתכוון בהם תמיד חסד צדקה ומשפט, להתדמות במעשיו יתעלה, על הדרך שביארנו כמה פעמים במאמר זה *
זהו מה שנראה לי להניח במאמר זה ממה שראיתי שהוא מועיל מאוד לכמוך, והנני מאחל לך בעת ההתבוננות המעמיקה שתשיג כל עניין שכללתי בו בעזרת ה' יתעלה. והוא יזכנו וכל ישראל חברים למה שהבטיחנו בו.
אז תפקחנה עיני עוורים ואזני חרשים תפתחנה .
העם ההלכים בחושך ראו אור גדול ישבי בארץ צלמות אור נגה עליהם .
קרוב מאוד האל לכל קורא
נמצא לכל דורש יבקשהו
אם באמת יקרא ולא ישעה.
אם יהלך נכחו ולא יתעה.
נשלם החלק השלישי בעזרת ה'
ובהשלמתו נשלם מורה הנבוכים. [תטז]
הערות:
הערת המתרגם: איוב כח יב.
הערת המתרגם: משלי ב ד.
הערת המתרגם: שמות לה י.
הערת המתרגם: שם לה כה.
הערת המתרגם: תהלים קה כב.
הערת המתרגם: איוב יב יב.
הערת המתרגם: הזיקנה כשלעצמה ללא למידה, מקנה לאדם את העתוד והזמון לקניית המידות על ידי שוך געשת כוחות הגדילה והבחרות המעכבים מהרבה מידות טובות. וכדלעיל סוף פרק נא הערה . ובר"ש "שיקנה האדם בחכמה בזיקנה בלבד" ואינו ברור. וחכמה זו היא ה"דעה" שעליה דיבר אריסטו במידות ספר ו ובה האריך אבי נצר אלפאראבי במאמר "פי מאעני אלעקל" קטע ד.
הערת המתרגם: שמות א י.
הערת המתרגם: שמואל ב יד ב.
הערת המתרגם: ירמיה ד כב. וראה גם פירוש רבנו לאבות פ"ה מ"ז וט"ו.
הערת המתרגם: "אלתלטף" התייעצות האדם בלבו, והחיטוט בנבכי מחשבותיו למצוא את הדרך הנכונה באותו העניין שהוא חושב עליו. ובר"ש "הערמה" ואינו נכון.
* . גם על זה ראה אבי נצר במאמרו "פי מעאני אלעקל" סוף קטע א.
הערת המתרגם: "באטלאק" כשמדברים בסתם על חכמה. ובר"ש "והחכמה הגמורה" ואינו אמת.
הערת המתרגם: "תלקינאה" אפשר: שמצאנוהו. מה שנפגשנו בו בתורה.
הערת המתרגם: איוב לב ט.
הערת המתרגם: שם כח יב.
הערת המתרגם: מגילה יג א.
הערת המתרגם: מלכים א ה יא.
הערת המתרגם: ראש השנה כא ב.
הערת המתרגם: שבת לא א. [תיג]
הערת המתרגם: אפשר: הראשונים.
הערת המתרגם: תרגום מלולי מדוייק מתכלים. ובר"ש "יכלו ימיהם".
הערת המתרגם: כלומר: מתייחסים אליו לתקופה מסוימת ולזמן מה, אך אין להם שום שייכות לא בגופו לא בתכונותיו ולא בנפשו.
הערת המתרגם: כלומר: בכל מקום שהם אצל ראובן או אצל שמעון נשארים במעמדם ובתכונתם ללא שום שינוי. וכעין אמרת חז"ל מרגלית כל מקום שהיא מרגלית שמה לא אבדה אלא לבעלה. ראה מגילה טו א.
הערת המתרגם: שמא יותר נכון : שייכות.
הערת המתרגם: בניין גופו של אדם.
הערת המתרגם: בר"ש "בגוף האדם" ואינו נכון.
הערת המתרגם: וכדלעיל פרק נב ד"ה ומטרה.
הערת המתרגם: התכונות המידותיות.
הערת המתרגם: אם נתאר לעצמנו שאדם חי בבדידות מוחלטת.
הערת המתרגם: ראה גם פירוש רבנו למסכת פאה פ"א מ"א, בפירוש דברים שאדם אוכל פירותיהן בעולם הזה. ובפירושו לאבות פ"ב מ"ז בפירוש על דאטפת אטפוך. [תיד]
הערת המתרגם: אפשר: ההישארות הנצחית. ראה אריסטו בסיפרו על הנפש ספר ג פרק ד.
הערת המתרגם: בשלמות הזו. ובר"ש "ובמה" וטעות הוא.
הערת המתרגם: כלומר: הכרחיות שלוש השלמויות הקודמות הם מסוג "המפורסמות" לא מסוג המושכלות. כי בשלמות הראשונה הרי כאמור לעיל כפי שנאמר בקוהלת ה י ברבות הטובה רבו אוכליה ומה כשרון לבעליה כי אם ראות עיניו. והשלמות השניה הרי כל יתרונו לעמוד על במה ולהאבק עם כיוצא בו. ולשלישית הרי כפי שכתב רבנו, ואיני רוצה להוסיף כדי שלא ליתן פתחון פה לשוטים. ולמושג "המפורסמות" ראה מילות ההגיון של רבנו השער השמיני. וכבר העירותי רבות על כך.
הערת המתרגם: משלי ה יז.
הערת המתרגם: שיר השירים א ו.
הערת המתרגם: משלי ה ט. וכפי שכתב רבנו לעיל בחלק זה פרק ח שכל ספר משלי משל לעניין זה.
הערת המתרגם: ירמיה ט כב-כג.
הערת המתרגם: אליהם נשא הנביא את המשא הזה.
הערת המתרגם: שמתקנאים בהם בני אדם זה בזה וכל אחד רוצה שיהו לו מותרות יותר על חברו. ובר"ש הושמטה, וכנראה שלא הבין את המקור.
הערת המתרגם: סוף פרשה לה. ובירושלמי פאה פ"א הל' א הובא עניין זה בנוסח שונה, ע"ש.
הערת המתרגם: משלי ח יא.
הערת המתרגם: שם ג טו.
הערת המתרגם: לעיל ח"א פרק נד. [תטו]
הערת המתרגם: שמות לג יג.
* . שנתבארו לעיל בסמוך בפרק נג.
הערת המתרגם: יחזקיל ט ט. וראה לעיל בחלק זה פרק יז ההשקפה השניה.
הערת המתרגם: שמות ט כט.
הערת המתרגם: ירמיה ט כג.
הערת המתרגם: ר"ש מוסיף כמו בנוסח ס. "ואמר בחסד במשפט וצדקה חפצתי נאם ה'". ושמא היה זה נוסח מהדורא קמא, ומחקו רבנו, כי אין פסוק כן.
הערת המתרגם: אפשר: שיבוא מכם.
הערת המתרגם: לעיל ח"א פרק נד.
הערת המתרגם: וראה אפלטון בספרו פאידרוס פרק לג. מהדורת הלר עמ' . ובספרו תיאיטיטוס מהדורת סימון עמ' .
הערת המתרגם: ר"ש הוסיף מנצלו "לעשות" ואינו נכון.
* . כדי שתהיה עבודת האדם את ה' מאהבה וכמו שכתב בהלכות תשובה פ"י הל' ג: וכיצד היא האהבה הראויה, הוא שיאהב את ה' אהבה גדולה יתרה עזה מאוד עד שתהא נפשו קשורה באהבת ה' ונמצא שוגה בה תמיד כאלו חולה חולי האהבה שאין דעתו פנויה מאהבתו... כמו שציוונו בכל לבבך ובכל נפשך, והוא ששלמה אמר דרך משל כי חולת אהבה אני, וכל שיר השירים משל הוא לעניין זה. ושם הל' ו: דבר ברור וידוע שאין אהבת הקב"ה נקשרת בלבו של אדם עד שישגה בה תמיד כראוי, ויעזוב כל מה שבעולם חוץ ממנה כמו שציווה ואמר בכל לבבך ובכל נפשך, אינו אוהב הקב"ה אלא בדעה שידעהו, ועל פי הדעה תהיה האהבה אם מעט מעט ואם הרבה הרבה, לפיכך צריך האדם לייחד עצמו להבין ולהשכיל בחכמות ותבונות המודיעים לו את קונו כפי כוח שיש באדם להבין ולהשיג כמו שביארנו בהלכות יסודי התורה. ע"כ, וראה גם סיומו לסוף הלכות מלכים ומלחמותיהם.
הערת המתרגם: על דרך הכתוב-שופטים כ יא. וראה חגיגה כו א.
הערת המתרגם: ישעיה לה ח.
הערת המתרגם: שם ט א.
חלק ראשון
דע, שיש שם דברים אם יבחנם האדם בדמיונו לא יצטיירו לו כלל, אלא ימצא כי דימוים נמנע כמניעת התחברות שני הפכים. ונתאשר בהוכחות מציאות אותו הדבר אשר דימויו נמנע, וישנו במציאות.
והוא, שאם תדמה כדור גדול באיזה גודל שתרצה, ואפילו תדמה אותו כשעור כדור הגלגל המקיף , וגם תדמה בו אלכסון העובר את מרכזו, וכן תדמה שני בני אדם עומדים על קצווי האלכסון, עד שתהא הנחת רגליהם על קו ישר של האלכסון. ויהיה האלכסון ושני האנשים בקו אחד ישר, הרי לא יבצר שיהא האלכסון מקביל לאופק, או בלתי מקביל לו :
- אם היה מקביל יפלו שניהם,
- ואם לא היה מקביל ייפול אחד מהם והוא התחתון ויעמוד האחר. ככה ישיג הדמיון.
וכבר הוכח כי הארץ כדורית, ושיש מן הישוב על שני קצווי האלכסון, וכל אדם משוכני שני הקצוות ראשו כלפי השמים ורגליו כנגד רגלי השני המקביל לו באלכסון, ואי אפשר שייפול אחד מהם כלל, ולא יצטייר כי אין אחד מהם למעלה והשני למטה, אלא כל אחד מהם למעלה ולמטה באופן יחסי לשני.
וכן הוכח בשני מספר "אלמכ'רוטאת": יציאת שני קוים שיש ביניהם בראשית מוצאן מרחק מסוים, וכל שמתארכים מתמעט אותו המרחק וקרב האחד אל השני, ואי אפשר שיפגשו כלל ואפילו ימשכו ללא סוף, ואף על פי שכל שנתרחקו מתקרבים זה לזה, וזה לא יתכן שידומה ולא יכנס ברשת הדמיון [קמג] כלל, ואותם שני הקווים האחד ישר והשני עקום כמו שנתבאר שם.
הנה הוכח מציאות מה שלא ידומה ולא ישיגהו הדמיון, אלא נמנע הוא אצלו.
וכן הוכח מניעת מה שמחייב הדמיון, והוא שה' יתעלה גוף או כוח בגוף, לפי שאין מצוי אצל הדמיון כי אם גוף או דבר בגוף . הנה נתבאר שיש שם דבר אחר שבו נבחן החיובי, ואשר יתכן, והנמנע, ואינו הדמיון.
וכמה חשוב עיון זה וכמה גדולה טובתו למי שרצה להתרונן מן העלטה הזו, כלומר: ההמשכות אחר הדמיון.
ואל תחשוב כי ה"מתכלמין" לא העלו על לבם מאומה מכל זה, אלא העלוהו במקצת על לבם ויודעים אותו, וקוראים כל מה שנדמה והוא נמנע, כגון היות ה' גוף, השערה ודמיון , ורבות אומרים בפירוש כי ההשערות כוזבות, ולפיכך הוזקקו לתשע ההקדמות שהזכרנו כדי לאמת בהן ההקדמה העשירית הזו, והיא התכנות כל מה שרצו שיתכן מדברים המדומים, מחמת אחידות העצמים ושוויון המקרים במקריות כמו שביארנו.
התבונן נא אתה המעיין, וראה שהתפתח דרך עיון עמוק, והוא, שאלה ציורים מסוימים, טוען האחד שהם ציורים שכליים, ואחר יאמר שהם ציורים דמיוניים, ואנו רוצים למצוא דבר שיברר לנו המושכלים מן המדומים.
ואם יאמר הפילוסוף כי המציאות עדי , כפי שהוא אומר, ובה נבחן החיובי ואשר יתכן והנמנע. יאמר לו איש הדת ועל כך הוא הויכוח, כי זו המציאות טוען אני שהיא נעשת ברצון לא שהיא חיובית, ואם נעשת באופן זה יתכן שתיעשה בהפכו, אלא אם כן יחליט הציור השכלי שלא יתכן הפך זה כפי שנדמה לך.
ועניין ההתכנות הזו יש לי בו דברים תשמעם בכמה מקומות במאמר זה , ואינו דבר שיש למהר לדחות את כולו בקלות.
ההקדמה האחד עשרה
היא אמרם כי מציאות דבר שאין לו סוף בטל על כל אופן.
וביאור הדבר, שכבר הוכח, כי נמנע הוא מציאות גודל שאין לו סוף, ולא מציאות גדלים שאין סוף למספרם, ואף על פי שכל אחד מהם יש סוף לגדלו , ובתנאי שיהו אלה שאין להן סוף מצוים יחד בזמן.
וכן מציאות עילות שאין להן סוף בטל, כלומר: שיהא דבר עילה לדבר, ולאותו הדבר עילה אחרת, ולעילה עילה, וכך עד בלי סוף, עד שיהו נספרים שאין להם סוף מצוים בפועל, בין שהיו גופים או נבדלים אלא שמקצתן עילה למקצת, וזהו הסדר הטבעי העצמי אשר הוכח כי נמנע בו מה שאין לו סוף.
אבל מציאות מה שאין לו סוף בכוח או במקרה, יש ממנו מה שהוכח מציאותו, כמו שהוכח חלוקת העצם עד בלי סוף בכוח, וחלוקת הזמן עד בלי סוף .
ויש שבו מקום עיון, והוא מציאות מה שאין לו סוף בזה אחר זה, והוא הנקרא מה שאין לו סוף במקרה, והוא שימצא דבר אחר העדר דבר אחר, ואותו האחר אחר העדר אחר שלישי, וכך עד ללא סוף. בזה הוא העיון הקשה מאוד.
ומי שטוען שהוא כבר הוכיח על קדמות העולם, אומר כי הזמן אין לו סוף, ואין חל עליו בכך ביטול , לפי שהזמן כל [קמד] שנמצא ממנו חלק, נעדר לפניו חלק אחר, וכך הרדפת המקרים לדעתו על החומר עד בלי סוף, ואין להחיל עליו ה ביטול , מפני שאין כולם מצוים יחד אלא בזה אחר זה, ודבר זה לא הוכח שהוא נמנע.
אבל ה"מתכלמון", אין הבדל לדעתם בין אם תאמר כי עצם מסוים מצוי שאין לו סוף, או תאמר כי הגוף והזמן סובלים חלוקה עד בלי סוף .
ואין הבדל לדעתם בין מציאות דברים שאין סוף למניינם סדורים יחד, כאלו תאמר אישי האדם המצוים עתה, או תאמר כי נמצאו דברים במציאות שאין סוף למניינם ואף על פי שנעדרו ראשון ראשון. כאלו תאמר ראובן בן יעקב ויעקב בן יצחק ויצחק בן אברהם וכך עד בלי סוף, גם זה לדעתם בטל כמו הראשון.
וארבעת החלקים הללו ממה שללא * סוף הם לדעתם שווים.
והחלק הזה האחרון שבהם רצה אחד מהם לקיימו, כלומר: לבאר שהוא נמנע, בדרך שאבארנה לך במאמר זה .
ויש מהם שאמר כי זה מושכל מעצמו ומובן בעיון ראשון ואין צריך להוכיחו. ואם היה במה ש ביטול ו ברור שיהו דברים שאין להם סוף על דרך ההרדפה ואף על פי שהמצוי מהם עתה יש לו סוף, הרי בטלה קדמות העולם בעיון ראשון, ואין צורך להקדמה אחרת כלל. ואין זה מקום החקירה על עניין זה.
ההקדמה השתים עשרה
אמרם כי לא תמיד מראים החושים את הנכון.
והוא, כי ה"מתכלמין" פקפקו בהשגת החושים משני צדדים:
האחד שיש שנעלמים מהם - לדבריהם - הרבה ממוחשיהם , אם מחמת דקות גוף הדבר הנישג כפי שאומרים בעצם הבודד, וכל המתחייב מכך כמו שביארנו, או מחמת ריחוקם מן הנישג להם, כמו שאין האדם רואה ולא שומע ולא מריח במרחק מספר פרסאות, וכמו שאינה נישגת תנועת השמים.
והצד השני שהם - לדבריהם - תועים במושגיהם, כמו שרואה האדם את הדבר הגדול קטן אם היה רחוק ממנו, ויראה את הקטן גדול אם היה במים, ויראה את העקום ישר אם היה מקצתו במים ומקצתו מחוץ למים. וכן חולה הירקון רואה את הדברים צהובים , ואשר שאבה לשונו מרה אדומה טועם את הדברים המתוקים מרים, ומונים הרבה דברים מן הסוג הזה, אמרו, ולפיכך אין לסמוך עליהן עד כדי לקחת אותן יסודות הוכחה.
ואל תחשוב כי לחנם נאבקו ה"מתכלמין" על הקדמה זו כפי שחושבים רוב האחרונים הללו, כי מה שחשבו קודמיהם לקיים את החלקיק אין לו צורך, אלא כל מה שהקדמנו מדבריהם הכרחי, ואם נתרופפה הקדמה אחת מהן בטלה כל המטרה.
אבל הקדמה זו האחרונה הרי היא הכרחית מאוד, לפי שאם השגנו בחושינו דברים הסותרים את מה שהניחו, יאמרו אז אין להשגיח בחושים, הואיל והוכח הדבר אשר דימו שהעד השכלי הורה עליו, כגון מה שטענו בתנועה הרצופה שנשתלבו בה תנוחות, וכהתפרקות הרחיים בעת הסיבוב . וכטענתם כי לובן הבגד הזה נעדר עתה וזה לובן אחר , ודברים אלה הפך הנראה. ודברים [קמה] רבים מתחייבים ממציאות החלל ריק , כולם מכחיש אותם החוש.
ותהיה תשובת כל זה שהוא דבר הנעלם מן החוש במה שאפשר להשיב בו כן, ובדברים עונים בהן שזה תעייה מכלל תעיות החוש.
וכבר ידעת שכל אלה השקפות קדומות שהיו נחלת ה"סופסטאניון" כמו שהזכיר גאלינוס בספרו בכוחות הטבעיים , על אותם שהיו מכחישים את החושים, וסיפר כל מה שכבר ידעת.
ואחר שהקדמתי הקדמות אלה אבאר דרכיהם באותן ארבע השאלות . [קמו]
הערות:
הערת המתרגם: יסדו וקבעו. והכוונה ההנחות שהניחו במבנה המציאות כדי לבסס את אמונתם על אותם ההנחות. וכפי שנתבאר לעיל פרק עא. ובר"ש "הציעום".
הערת המתרגם: מציאות ה', אחדותו, שאינו גוף, ושהעולם מחודש. [קלב]
הערת המתרגם: הנני סוקרם תחלה בקצרה, מעין מפתח.
הערת המתרגם: מה יהיו התוצאות המתחייבות מאותה ההנחה.
הערת המתרגם: שכל המציאות מורכבת מצירופי עצמים קטנטנים, חלקיקים, וכל חלקיק אינו מורכב ולפיכך אינו מתחלק, אטום שאינו ניתן לפצוח, ולחקר קטנותו אינו גוף אם כי כל גוף מצורף ממנו. ור"ש תרגם בכל מקום "עצם פרדי".
הערת המתרגם: שאין בו מאומה, כלומר: מקום שאינו מקום, כדי שיהא מעותד להיות מקום לצורך תנועת החלקיקים בצירופן ופירודן. וכדלקמן.
הערת המתרגם: אפשר: לא ישתחרר. ימלט. יחדל.
הערת המתרגם: בר"ש "תשלם מציאותו ועמידתו במקרים" ואין צורך לכל זה. וכן לקמן הערה .
הערת המתרגם: שני חלקיקי זמן, אלא המקרים נרדפין בכל פרט מפרטי המציאות.
הערת המתרגם: "מלכאת" תכונות החי או הדומם, כגון החיות בחי, והגון בדומם, והאור במרחב, כמשפט העדרן, כשם שהן יש, כך העדרן יש, גם החושך פעול כמו שהאור פעול, גם המות פעול כמו שהחיים פעולים.
הערת המתרגם: על המלה "שם" כבר העירותי כמה פעמים שהיא ממוצא ערבי, אך כיון שרבנו אמצה בחבורו היד החזקה ומשום שקמו עליה עוררין, חביבה היא עלי משום שחייב אדם לומר כלשון רבו. ור"ש השמיטה בכל מקום כתוצאה מבקורת.
הערת המתרגם: לא חומר וצורה כדברי ארסטו, אלא עצם ושורת מקרים השורים עליו בהרדפה והם הם המהווים צורה.
הערת המתרגם: והעצם בלבד הוא הנושא את המקרים.
הערת המתרגם: כלומר: שמצטייר בשכל לפי דבריהם, שהוא באמת במדמה, אין לבחון את אפשרותו או אי אפשרותו בהשוואה למציאות הקיימת, מכמה סיבות שיפורטו לקמן.
הערת המתרגם: ההנחה שבטל ומוכחש הוא שימצא דבר שאין לו סוף ותכלה.
הערת המתרגם: בתיאוריה מחשבתית בלבד, וכפי שיבאר לקמן.
הערת המתרגם: ממה שהם מסוגלים להשיג.
הערת המתרגם: מה שמתחייב מהם.
הערת המתרגם: אפשר "מצורף" ואף יתכן שהיא נכונה יותר כיון שאין כאן חבור של ממש, וכדלקמן בהקדמה השלישית בשאלת הרחיים.
הערת המתרגם: וכיון שאין לו כמות אינו גוף.
הערת המתרגם: הוסיף זה להפלגת הזרות והפליאה שבשטה, שכל אחד לבדו אין לו כמות ואינו גוף ובהיצמדו לאחר נוצרה הגופניות בכל אחד מהן בכל תנאיה.
הערת המתרגם: אפשר "ושקולים" שקולים זה כנגד זה בתכונתם ומהותם, החלקיקים שמהם [קלג] מצורף הברזל הם אותם שמהם מצורפת החמאה.
הערת המתרגם: בר"ש תרגום מלולי "שכנית".
הערת המתרגם: כלומר: בזה חולקים הם על אפיקורוס, שגם הוא מסוברי החלקיק ולא היסודות, אלא שאפיקורוס טוען שהחלקיק מוגדר ומגובש מאז ומעולם במציאות ואין לו בורא. וצמידות החלקיקים להיות עולם במקרה נעשו על ידי איזה לחץ מקרי. ראה רס"ג באמונות ודעות מאמר א השטה התשיעית, ראה שם מהדורתי. והם ה"מתכלמין" סוברים, שה' ברא את החלקיקים והוא המצמידם ומפרקם, ובר"ש "אינם נמצאים מאז" וברי"ח "אינם נכללים במציאות" ושניהם בלתי נכונים.
הערת המתרגם: כלומר: "אלמתכלמין" וראה לעיל פרק עא הערה מדוע נקראו כן. ובר"ש "קדמוני המדברים שהיו עיקר חכמת המדברים" ואין לדברים שורש ויסוד.
הערת המתרגם: בר"ש תרגום מלולי "רוחק או רחקים" וגרם לרש"ט להאריך בחנם. ואפשר "מרחב או מרחבים" והנכון לדעתי כפי שתרגמתי. וראה פיזיקה לארסטו ספר ד פ"ו-פ"ח.
הערת המתרגם: וכדלעיל הערה .
הערת המתרגם: כי שני גופים הצמודים אינם יכולים להתחלף במקומותיהם אלא אם יש להם מקום ריק כדי גוף שלישי.
הערת המתרגם: בר"ש "עתות" ריבוי "עתה" וכבר יצאו עליו הרבה עוררים.
הערת המתרגם: אפשר: משכם, המשכם, משיכותם.
הערת המתרגם: פיזיקה ספר ו פרקים א-ב.
הערת המתרגם: קו אחד משוך. ובר"ש "מדובק" ולא דק.
הערת המתרגם: כי הקו מתחלק, והחלקיק הפשוט והבלתי מורכב לדעתם אינו מתחלק.
הערת המתרגם: נוהג וסדר נח קבוע ויציב.
הערת המתרגם: כלומר: ומתאים לשוטים הללו שלא יבינו, כי אינם רוצים להבין שום [קלד] מציאות כפי אמיתתה.
הערת המתרגם: מה היו תוצאות הנחותיהם אלה. ואשר אותם התוצאות אמצום וקבעום לעצמם דעה והשקפת עולם.
הערת המתרגם: כי גם הזמן לדעתם מצורף מחלקיקים דומים ושווים, וגם תנועת חלקיקי העצמים השווים נעשת בחלקיקי הזמן השווים חיובי שלא תהא תנועה יותר מהירה מחברתה.
הערת המתרגם: אפשר: עוברים.
הערת המתרגם: שאנו רואים שתנועתו רצופה ורדופה מאוד.
הערת המתרגם: תעתועי ראות.
הערת המתרגם: ממה שהם מסוגלים להשיג. וכפי שיבאר להלן, אם מחמת דקות המושג ועדינותו, או מחמת ריחוקו מטווח ראייתו של המשיג.
הערת המתרגם: רכב הרחיים.
הערת המתרגם: ומדוע אין אנו רואים את חלקיו במצב התפרקותם.
הערת המתרגם: אפשר: בעדות.
הערת המתרגם: ואין מה שכתב רבנו בפרושו לערובין פ"ד מ"ח "לפי שאי אפשר למעשה לעשות ריבוע מדויק" מושפעים משיטה זו, כי שם כוונתו שאי אפשר לדייקו ביותר.
הערת המתרגם: בעוד אשר אפלטון רואה את ההוכחות ההנדסיות המוכחות ביותר, ראה אבי נצר אלפאראבי במאמר "פי מא ינבגי אן יקדם קבל תעלם אלפלספה" פסקה ג.
הערת המתרגם: כגון אלכסון המרובע שונה מצלעו, וצלעות המרובע שווים ומשותפים.
הערת המתרגם: מונח ידוע אצל ה"מתכלמין", עניינו מושגים או מונחים הנאמרים בפה אבל אינם מושכלים ואינם ניתנים להשגה יסודית. והתרגום היותר נכון לדעתי "סתומים ובלתי סתומים" ובר"ש לפנינו "קוים מדובקים וקוים בלתי מדובקים" ונראה ברור שצדקו המעירים שט"ס הוא וצ"ל "מדוברים" במקום "מדובקים". ויתכן שנתכוון לפירוש הנכון אלא שהביטוי סתום. ורי"ח בלבל כדרכו מבלי לנסות להבין את המדובר.
הערת המתרגם: שם שרש ה ושרש ז. ספר זה דן בסימטרייה [קלה] ואי סימטרייה.
הערת המתרגם: בלתי זוגי.
הערת המתרגם: חבור האחים בני מוסי אבן שאכר, חיו בסוף המאה השביעית לאלף החמישי. וספרם ידוע בפעולות תאוריתיות בתורת המתימטיקה. ויתכן שהיה אפשר לתרגם במקום "תחבולות" המצאות.
הערת המתרגם: כלומר: נבחנו למעשה.
הערת המתרגם: הכוונה לשעוני המים למיניהם שאי אפשר לקבוע זמנים על ידם כי פעמים יהיו עצירות מרובות בין חלקיקיה ופעמים מעטות, או כעין מה שנקרא "מאדק" ראה ערובין קד א. וראה לקמן ח"ג פרק כא, והערה . והיה שמושי מאוד באותם הזמנים. ראה אפלטון בספרו תיאיטיטוס מהדורת סימון עמ' . וראה גם מדינת האתונאים לאריסטו מהדורת ד, אשרי עמ' . ושמא הטיטרוס האמור במשנה כלים פ"ב מ"ו מסוג זה. וראה פי' רבנו שם מהדורתי.
הערת המתרגם: כי העצמים של כל הבריאה אחידים באיכותם ותכונתם, ורק המקרים הם המייחדים אותם ומגדירים אותם לסוגיהם, ולפיכך יש להם בריאה רצונית תדירית כל זמן קיום אותה קבוצת עצמים בצורה מסוימת אם זו צורת הברזל ואם זו צורת החמאה.
הערת המתרגם: אפשר: ישתחרר.
הערת המתרגם: "ולא שבהה" הושמט בר"ש כדרכו להשמיט כל מה שנדמה לו כפול. והכוונה רק על שאין העצם נפרד ממקרים, לא על אופן בריאת המקרים הידועה אצל ה"מתכלמין".
הערת המתרגם: אפשר: ימלט הנושא.
הערת המתרגם: "עג'ז" חוסר יכולת טבעית, אורגנית. ואיני יודע לה מלה מתאימה בעברית. ובר"ש "לאות" וברי"ח "חולשה" ואינן מתאימות לדעתי.
הערת המתרגם: וראה גם לקמן בהקדמה השביעית.
הערת המתרגם: החלקיק.
הערת המתרגם: בר"ש "תשלם עמידת מציאותו במקרים ההם", ואין צורך לכל זה. וכך לעיל הערה .
הערת המתרגם: שכל חלקיק בודד, ואין הכמות נוצרת אלא בהתחבר שני חלקיקים, אז כל אחד מהם נעשה בעל כמות כל זמן צמידותו במשנהו, וכדלעיל הקדמה ראשונה.
הערת המתרגם: כלומר: בכל הכללות בגיבושה.
הערת המתרגם: וכדלעיל [קלו] בהקדמה השלישית במשל הרחיים.
הערת המתרגם: לדעתי נכון יותר לתרגם "מדע". והכוונה הידיעה, השכל הנקנה.
הערת המתרגם: בר"ש "החזק שבדבריהם" ולא דק.
הערת המתרגם: "ג'סם מרכב" ור"ש השמיט "גוף".
הערת המתרגם: מושגים והנחות מוזרות ורחוקות מן הדעת.
הערת המתרגם: "מעאדן" כאן תרגם ר"ש נכונה "מתכות" ובעבר פעמים "מחצבים" ופעמים "מקורים".
הערת המתרגם: "זמרד" ותרגמתי פטדה, בעקבות רס"ג בשמות כוח יז. וראה שם פירושי רס"ג מהדורתי.
הערת המתרגם: ר"ש הוסיף משלו "הוא שאנו קורים אותו ביטריאולו בלעז".
הערת המתרגם: על עצם הרעיון שאין זה מגרעת כלפי ה' ביחסנו לו אי יכולת לעשות את הנמנע, ראה לקמן ח"ג פרק טו.
* יתכן שאין השקפה זו יצירת ה"מתכלמין", אלא עתיקה הייתה והם אמצוה לעצמם, ושמא הייתה זו השקפת אותה מטרונה ששאלה בבראשית רבה פרשה סח ד את ר"י בן חלפתא מה הקב"ה עושה מאז הבריאה ועד עכשיו, כי לפי אמונתה עסק גדול יש לו לברוא מקרים, ואילו אצל היהודים שמאז ששת ימי בראשית עולם כמנהגו נוהג, התעוררה לשאול מה הוא עושה? והשיבה כאולתה, מזווג זווגין.
הערת המתרגם: יאפס והיה כלא היה, כי כל עצם קיומו הוא על ידי צמידות המקרה בו.
הערת המתרגם: "יקולונהא" סוברים אותה. ואינה סתם אמירה.
הערת המתרגם: אלא כפי לחץ הצורך [קלז] מחליטים, ולא לפי כללים קבועים.
הערת המתרגם: את הפעולה החיובית.
הערת המתרגם: כלומר: לשיטתנו שההעדר אינו מציאות.
הערת המתרגם: העדר יציב ועומד לעצמו, שיהא כנגד המציאות ואז תעדר המציאות.
הערת המתרגם: שאין שום חוקיות טבעית ואף לא סיבתית קיימת בעולם.
הערת המתרגם: הר"ש הוסיף כאן משלו "ולא זו בלבד אמרו אבל אמרו גם כן" ואין צורך לכל זה.
הערת המתרגם: אסטיס, פירש רבנו בכל מקום בפירוש המשנה "נילג" ולפיכך תרגמתי כאן אסטיס, והוא האינדיגו בספרדית. וצבעו כמעט שחור מבריק, או במלים אחרות תכול כהה מאוד כמראה השמים בטהרה בלב ים. וכאשר דוהה נעשה כעין כחול כהה. וכיון שהוא קרוב לשחור אין רבנו נמנע מלזהותו עם השחור, וראה גם בהלכות ציצית פ"ב הל' א והל' ד שם זהים התכלת והשחור. וגם הירקות הכהה ביותר של הירקות מזוהה אצלנו עם השחור, ראה הלכות שמטה ויובל פ"ד הל' כ, והוא בעקבות המשנה בשביעית פ"ו מ"ג. ואין צורך לבלבולת שהכניסו בדברי רבנו כאן מקצת מפרשים שכאלו נמשך רבנו בלא יודעים אחרי ההלכה הערבית האמורה בספרם שמותר להם לאכול ולשתות בליל הצום אף אחר עלות השחר עד שיבחינו בין החוט הלבן לשחור. ומה יעשו עם המשנה שנכתבה מאות שנים לפני מחמד.
הערת המתרגם: "צפרה", ובר"ש "ירקות" ונמנעתי מלתרגם כן כי ירוק בעברית ככרתי וכחלמון ביצה.
הערת המתרגם: כיון שגם המדע מקרה כפי שקדם, הרי מתחלף הוא לרגעים בדרך ההרדפה כחוק כל יתר המקרים, מדע הולך ומדע אחר ממינו בא במקומו.
הערת המתרגם: ראה בהקדמת רבנו למסכת אבות פ"ח ד"ה אבל הדבר, מהדורתנו עמ' שצט.
הערת המתרגם: אינו נעתק ועובר מעצם לעצם כלומר: מחלקיק לחלקיק הנושא מקרה אחר שלא ממינו.
הערת המתרגם: ראה לעיל הערה . [קלח]
הערת המתרגם: והרוב דחה דבריו בביטול.
הערת המתרגם: בר"ש "והמון" ונמנעתי מלתרגם כן שלא יהא משמעו המוניים, בלתי מלומדים.
הערת המתרגם: כי גם הרצון מקרה, וככל המקרים גם הוא נוצר עתה כאשר רצה ה' שארצה להניע את העט, ואינו עומד שני זמנים - רגעים, אלא נבראים רצונות רבים נרדפים.
הערת המתרגם: בפעולה הזו העכשוית.
הערת המתרגם: הכוונה לבעלי ה"כסב" אשר הזכיר רבנו מאמירותיהם הבלתי ניתנות להבנה לעיל בסוף פרק נא וכדברי אחרים העצם הבודד וכו' ראה שם והערה .
הערת המתרגם: דומם וצומח וחי וכו'.
הערת המתרגם: ראה לעיל תחילת פרק סט.
הערת המתרגם: איוב יג ט.
הערת המתרגם: כבר העירותי כמה פעמים כי "מלכאת" תרגומה הנכון לדעתי "תכונות" ולא "קניינים" כר"ש ולא "קניות" כרי"ח.
הערת המתרגם: בדבר החם ובדבר הקר.
הערת המתרגם: נכון יותר בכל חלקיק מחלקיקיו.
הערת המתרגם: סכלות בלתי אורגנית, לא לקיון תולדתי אלא חוסר ידיעה, בורות.
הערת המתרגם: נמנעתי מלתרגם "לדעתם", כי נראה שרבנו רומז דרך אגב שהסכלות מצויה אצלם, אם אלה הם דעותיהם, וכך דרכו של רבנו לאשתמועי לבעיל דבביה אגב אורחיה, וראה בפירושו לבבא בתרא פ"ח מ"ב מהדורתי הערה .
הערת המתרגם: וכדלעיל בהקדמה הרביעית.
הערת המתרגם: "גוהר" עצם מן [קלט] העצמים הבודדים שמהם מחובר הגוף, חלקיק מחלקיקיו.
הערת המתרגם: כפי שגזרו והחליטו על המציאות.
הערת המתרגם: בר"ש "המונם" וראה לעיל הערה .
הערת המתרגם: "אלעג'ז" וראה לעיל הערה .
הערת המתרגם: אלא החשך עצם מצוי. וראה רס"ג בספרו האמונות ודעות מאמר ראשון סוף השטה החמישית.
הערת המתרגם: וכדלעיל ד"ה אבל מקצתם מן ה"מעתזלה" ושם הערה .
הערת המתרגם: וכדלעיל בפרק עא בשם תאמסטיוס.
הערת המתרגם: ראה לעיל הערה .
הערת המתרגם: שכל גוף הוא עצמים בודדים מצומדים, וכל איכות ותכונה אינם אלא מקרים הצמודים לכל חלקיק מאותם העצמים, בין שאלה איכות ותכונה מינית או פרטית.
הערת המתרגם: האיכויות המיניות.
הערת המתרגם: האדמיות. הצלם, וראה לעיל פרק א.
הערת המתרגם: "אלנטק" בכל מקום שמדובר בערבית על האדם "חי נאטק" תרגומה הנכון "חי הוגה" או "חי בעל הגיון" והכוונה על כוח העתוד והכשרון להשכיל. ובר"ש "והדיבור" וכך מתרגמים הראשונים בכל מקום "חי נאטק" חי מדבר, ואינו נכון. וכבר הגדיר את זה היטב אבי נצר אלפאראבי במאמרו "אלמסאיל אלפלספייה" קטע ד.
הערת המתרגם: ההבדל בין האדם והעץ כהבדל בין אדם לאדם, ההבדל בין הברזל לחמאה כהבדל בין הברזל לנחושת, כי כולם מצורפים מאותם העצמים ורק המקרים מבדילים ביניהם.
הערת המתרגם: כפי שמדמים ההמון שהוא דבר גשמי. וראה לעיל פרקים ט, מט, ע.
הערת המתרגם: יותר נכון "אחיד".
הערת המתרגם: החלקיקים.
הערת המתרגם: אפשר: נשיאה ראשונית.
הערת המתרגם: וסבת הרחקתם סברת מקרה נשוא על מקרה.
הערת המתרגם: יותר נכון "שהנושא" וכדי שלא לכפול את [קמ] המלה הכבדתי.
הערת המתרגם: בר"ש "ההעברה" ולא דק.
הערת המתרגם: וכך כתב רבנו בהקדמתו לאבות פ"א ד"ה ואחזור לענייננו. מהדורתי עמ' שעה. וכאן טעו כת ה"מתכלמין" הטעות המוזרה החמורה אשר עליה בנו יסוד הטעיותיהם בחלוקת המחויב והאפשרי והנמנע, שהם חשבו או דימו לבני אדם שכל המתדמה אפשרי, ולא ידעו שהכוח הזה מרכיב עניינים נמנעי המציאות.
הערת המתרגם: סביב הגלגל החיצון והגלגל החיצון הכולל את הכל ייהפך למרכז. ואין נכון מה שדמו מקצת מפרשים שלא הזכיר כאן רבנו שטת קופרניקוס שהארץ נעה.
הערת המתרגם: בר"ש "כדור" והוא תרגום אפשרי. ועל מקום טבעת האש ראה לעיל פרק עב.
הערת המתרגם: הגלגל המקיף, והכוונה, כלפי מעלה.
הערת המתרגם: "בק" בר"ש כנה, וברי"ח יתוש, ושבושים הם, ולא ראו פירוש רבנו בתרומות פ"ח מ"ב.
הערת המתרגם: כלפי מעלה.
הערת המתרגם: בר"ש "עתה" וטעות הוא.
הערת המתרגם: במחשבה ראשונה, בעיון ראשון, בתפישה הכללית הראשונה, בטרם ינתח האדם את המושג לנתחיו ויבחן כל חלק ממנו במבחן השכל.
הערת המתרגם: וזה לשונו במאמרו "פי מעאני אלעקל" פסקא ב: אבל השכל שחוזרים עליו ה"מתכלמין" פעמים רבות כלשונותם ואומרים על דבר, זה ממה שהשכל מחייב אותו, או השכל שולל אותו, או השכל מקבלו, או אין השכל מקבלו, אין כוונתם בכך אלא הידוע בראשית המחשבה [קמא] אצל הכל, כי ראשית המחשבה המשותפת אצל הכל או הרוב, קוראים אותו "השכל", ואתה יתברר לך זה כל זמן שתתבונן דבר דבר ממה שמשוחחים בו או עליו, או ממה שכותבים בספריהם ומשתמשים בו בביטוי זה.
הערת המתרגם: אפשר: שאסביר. ולקמן בהמשך יגדיר רבנו את ה"מתכלם" "מתשרע" כלומר: שהוא מתחבל כדי לשמור על עקרונותיו הדתיים.
הערת המתרגם: אפשר: כתמהון.
הערת המתרגם: אפשר: סופית.
הערת המתרגם: "צח" נתאשר, נתברר ללא ספק.
הערת המתרגם: "כ'נפס" ובר"ש עטלף. וברי"ח השרץ, ואינו נכון.
הערת המתרגם: נעשה חיובי.
הערת המתרגם: אפשר: החשובה.
הערת המתרגם: ראה הקדמת רבנו לאבות פ"א מהדורתי עמ' שעג. ואבו נצר במאמרו "פי מעאני אלעקל" פסקא ג-ה. ושם הביא דברי ארסטו במאמר ו מספר המידות, ובספר הנפש ספר ג פ"י ועוד.
הערת המתרגם: כי בהכותך בעל חי פעם אחת במקל, הרי בהרימך עליו את המקל פעם אחרת [קמב] יברח כי הרמת המקל פועלת בדמיונו שתכליתה כאב. ואף בהשמיעך קולות מסוימים בעת הכאתו, הרי בהשמיעך אותם הקולות פעם אחרת אף ללא מקל יברח. וראה ספרי הליכות תימן עמ' .
הערת המתרגם: אלא בצלם, וכדלעיל פרק א.
הערת המתרגם: שאין הדמיון מבחין אלא בין דברים שבמציאות דברים שהחושים תופשים אותם, והשכל מבחין במה שאין החוש תופש.
הערת המתרגם: בראותו עשרות בני אדם הרי השכל מבחין ומנתח דברים המיוחדים לכלל המין, מדברים שהם מיוחדים לכל פרט מאותם האישים שהועלו ברשתו.
הערת המתרגם: "תצח" וראה לעיל הערה . ומלה זו הוראות רבות לה, ובכל מקום יש לתרגמה לפי הנושא הענייני האמור שם.
הערת המתרגם: וכפי שהמשיל רבנו בהקדמתו לאבות הפרק הראשון.
הערת המתרגם: כלומר: כל מה שהוא יכול לתפוש ולהעלות בחכתו רק גוף או כוח מכוחות הגוף, וראה לעיל פרק מט. ובר"ש "ויעשה מהכל גשם" ושיבוש הוא.
הערת המתרגם: וראה גם לעיל פרק ס, במשל הפיל.
הערת המתרגם: בר"ש "ולא יוכל הדמיון בשום פנים להשיג הדבר הכללי להימלט בהשגתו מן החומר" ואינו נכון.
הערת המתרגם: כגון מדעי ההנדסה התשבורת והמתמטיקה המכשירים את האדם להבחין הבחנה שכלית בין האפשר לשאי אפשר.
הערת המתרגם: על מלה זו כבר העירותי לעיל כמה פעמים.
הערת המתרגם: הכולל בקרבו את הכל בכל מכל כל לפי השקפת הקדמונים, וזהו הגודל העצום ביותר במציאות.
הערת המתרגם: בר"ש "והרגלים", וטעה בקריאת המקור. וברוקו תף רי"ח.
הערת המתרגם: צפון ודרום, או מזרח ומערב מדומים.
הערת המתרגם: מעלה ומטה.
הערת המתרגם: בר"ש "ושמוה מיושבת" ואינו נכון.
הערת המתרגם: של המהנדס היוני אפולוניוס מפרגה, במאמר השני פרק יג.
הערת המתרגם: בר"ש "יסתר" ולא דק.
הערת המתרגם: "והמא וכ'יאלא" ובר"ש "עולה על רוח מחשבה לא דמיון" ואינו [קמג] נכון.
הערת המתרגם: אפשר: לאשר.
הערת המתרגם: אלה תיאוריות מחשבתיות.
הערת המתרגם: אפשר: שהדי.
הערת המתרגם: ברצון ה' כל זמן שהוא רוצה שתישאר כך.
הערת המתרגם: ראה לקמן פרק עד, דרך ה. ובח"ב פרקים טו, יט, כה.
הערת המתרגם: נראה לי ברור כי "עצ'ם" העין שרוקה, וכפי שתרגמתי, כלומר: שמציאות גוף אין סוף לגדלו נמנע, ואף לא גופים גדולים שיש סוף לגדלם אלא שאין סוף למספרם. ור"ש כנראה קרא את העין פתוחה, ותרגם גשם - גשמים. ויכול היה לתרגם עצם - עצמים. וברי"ח הראשונה עצם, והשניה דברים. ואם כי אין להביא ממנו שום ראיה.
הערת המתרגם: ראה פיזיקה לארסטו ספר ג פרקים ד-ח. ומטפיזיקה ספר ב פ"ב, וספר יא פ"י. וראה לקמן בפתיחת ח"ב הקדמות א, ב, ג, כו.
הערת המתרגם: שכלים נבדלים.
הערת המתרגם: עילה ועלול, סיבה ומסובב.
הערת המתרגם: ראה פיזיקה לארסטו ספר ג פ"ו, וספר ו פ"כ.
הערת המתרגם: על דרך ההרדפה והעקיבות.
הערת המתרגם: "עויץ" ובר"ש עמוק.
הערת המתרגם: אפשר: את.
הערת המתרגם: הכל לדעתם נמנע.
* אפשר: [קמד] מאשר ללא. ולפי כ"י מ. ממה שאין לו סוף.
הערת המתרגם: מניעות דבר שאין לו סוף בזה אחר זה, על דרך ההרדפה.
הערת המתרגם: לקמן סוף פרק עד.
הערת המתרגם: העקיבה.
הערת המתרגם: אפשר: חשדו השגת. ובר"ש "חשבו השגת" ושמא ט"ס הוא.
הערת המתרגם: ממה שהם מסוגלים ומוכשרים לחוש ולהשיג.
הערת המתרגם: עד שלדקותו אין לו כמות בבדידותו.
הערת המתרגם: החושים.
הערת המתרגם: הנכון הוא לתרגם "צהבת" והעדפתי לתרגם ירקון כלשון הכתוב בירמיה ל, ו.
הערת המתרגם: כאן תרגמתי "צהובים" כדי שלא יתחלף בירוק ככרתן.
הערת המתרגם: נקראת כן, מפני שהחולה בה מקיא נוזל צהוב כהה מאוד קרוב לחום, וגון זה נכלל בערבית בכלל "אצפר" שתרגמה המילולי צהוב, ובעברית יצא מכלל צהוב או ירוק ונכלל בכלל אדום, ולפיכך הנכון לתרגם כאן אדומה, וכך תרגם רס"ג בבמדבר יט ב פרה אדומה "צפרא" ראה שם מהדורתי הערה , כי צבע הבקר נכלל בעברית בתוך אדום יותר מאשר בכלל צהוב או ירוק, ושייער לא ידע זאת וכתב כי התרגום "אדומה" דרך זר, ודבריו זרים.
הערת המתרגם: בר"ש "הסכימו" ואינו נכון.
הערת המתרגם: לעיל בהקדמה השלישית.
הערת המתרגם: לעיל בהקדמה השישית.
הערת המתרגם: ההקדמה השניה.
הערת המתרגם: ובמקצת דברים. [קמה]
הערת המתרגם: רגילים לכתבה בעברית "הסופסטים", והיא מלה יונית הוראתה "מורי חכמה" שהונחה בעיקרה לסוג מלומדים שהיו ביון בימי קדם, שהתאמנו בתורת הנאום וההטפה הארוכים, ומרוב אריכותם התעו או השו את השומעים כאלו הם אומרים דברי חכמה, בעוד שדבריהם אינם אלא גיבוב מושגים וקטעי מושגים ללא בסיס וללא משטר כמנהג כל מאריכי הנאום, ואף התיימרו להיות מחכימים את בני אדם. ונגדם כונן סוקרטס את חצי יתרו, ראה אפלטון בספרו "מינון" בשיחה עם אנוטוס, ובעיקר בספרו "פרוטאגורס". ובמשך הזמן נהפך שם לכל אומני ההטעאה וההסוואה. וראה גם לעיל פרק נא הערה .
הערת המתרגם: ספר א פרק ב.
הערת המתרגם: מציאות ה', אחדותו, ושאינו גוף, ושהעולם מחודש. [קמו]
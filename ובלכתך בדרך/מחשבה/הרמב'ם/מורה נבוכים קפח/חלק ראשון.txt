<h1>חלק ראשון</h1>

<h2>הקדמת הרב קאפח</h2>
אז תפקחנה עיני עורים ואזני חרשים תפתחנה (ישעיה לה ה)
העם ההלכים בחשך ראו אור גדול ישבי בארץ צלמות אור נגה עליהם (שם ט א)
דברים אחדים
ברוך אתה ה' א-להי וא-להי אבותי, א-להי אברהם יצחק וישראל עבדיך, שהחייתני וקיימתני והגעתני עד כה למלא רצונו חפצו כספו וכמהו של רבנו הגדול הרמב"ם, אשר אוה כל שארית ימיו להריק מכלי אל כלי את ספריו הערביים, ולהלבישם מחלצות השפה העברית החביבה עליו, כמו שכתב בתשובה לחכמי צור ביחס לספר המצוות:
"וניחמתי מאד על שחברתיו בלשון ערבי מפני שהכל צריכים לקרותו ואני מצפה עתה להעתיק אותו ללשון הקדום בעזרת ש-די".
כל שכן וקל וחומר הספר הקדוש הזה שבו אצורה גנוזה נשמתה של היהדות, מהותה של דת משה וישראל, שכל אדם מישראל חייב ללמדו ולשננו כדי שיוכל לפחות ל"סור מרע", ויזכה הזוכה להגיע ל"ועשה טוב", שבודאי הייתה משאת נפשו של רבנו לתרגמן ללשון הקדש כדי להטיב עד כמה שאפשר ליותר ויותר בני אדם. להציל נפשות רבות מרחף במרחבי התהו המחשבתי, ולהביאם אל מרבצי הדעת והתבונה, למלטם מן ההעדר ולהנחותם אל היש, ומן האפסות אל המציאות, כי רבים רבים הם אשר עסקו בפרטים ושכחו את עיקר העיקרים, ויש אשר אמנם פנו אל דרך הקדש אך שקעו את ימיהם בדיונים ובפלפולים בהמצאות אשר מי יודע אם יארעו אי פעם, והזניחו את יסוד היסודות וצמוד החכמות ידיעת ה' ברוך הוא כמו שפתח רבנו את ספרו הגדול משנה תורה:
"יסוד היסודות ועמוד החכמות לידע שיש שם מצוי ראשון, והוא ממציא כל נמצא, וכל הנמצאים משמים וארץ ומה שביניהם לא ימצאו אלא מאמתת המצאו... הוא שהנביא אומר וה' אלהים אמת".
כי בלעדי ידיעת היסוד הגדול הזה כפי היכולת, עלול האדם להיות חיצוני שומר מצוות בלי שירגיש בכך, אשר לדעת רבנו עצם עשיית אותן המצות באיברים החיצוניים ללא ידיעת המצווה בהן וללא ידיעת מהותן ומטרתן אינן אלא כפי הגדרת רבנו בח"ג פנ"א:
"כמי שחופר גומה בקרקע וכמי שחוטב עצים ביער".
ושמא כדאי להביא את פירושו במס' נדה ספ"ו:
"א"ר יהושע עד שאתם מתקנין את השוטות באו ותקנו את הפקחות".
ופירש שם רבנו:
"ועניין דברי ר' יהושע שהוא אומר במקום שנדבר ונדון בטועות נדון בשאינן טועות היאך דיניהן, כאלו רומז שסוג זה של דיון שאנחנו בו קשה מאד ודיניו מרובין, ואין אנו יכולים להגיע לתכלית החלוקים הרבים שאפשרות מציאותן קרובה, ולמה לנו להניח הנחות שאפשרותן רחוקה כגון זו שתראה בין השמשות דוקא וביום ידוע ומסוים, וזה רחוק שיארע, ואם נתעסק בדיון במה יהיה הדין בזה יתרחב הדבר ונטרד מלעסוק בנחוץ יותר".
והדברים ברורים שר' יהושע מזהיר אותנו לבל נרבה לעסוק בהמצאות פלפוליות לשמן, כי אינן אלא הטרדת זמן יקר שחייבים היינו למצותו בידיעת "מה יעשה ישראל" כלומר בידיעת האסור והמותר המציאותי, וביסוד היסודות אשר עליו צוה דוד לשלמה בנו-
"דע את א-להי אביך ועבדהו" (דה"א כח ט).
ועקבי הוא רבנו לגישתו זו, במסכת נדרים פ"ב מ"א במחלוקת ת"ק ור' יהודה היאך היא שטת בית שמאי כתב רבנו:
"וכיון שדברי ר' יהודה הם בשם בית שמאי ודברי בית שמאי דחוים לא אכפת לנו אמרו איך שאמרו".
בימינו היו דוחים גישה זו בשצף קצף [ ] "עמארצות" והמיושבים היו אומרים "בעל ביתיות", ואלו רבנו הגדול לא כן עמו, יודע הוא היטב את היקף החומר העצום שעל האדם מישראל ללמוד כדי לדעת את מצוות ה' אלהיו אשר על כך נצטוינו:
"ולמדתם אתם ושמרתם לעשותם" (דברים ה א).
למידה הבאה לידי שמירה למידה הדרושה לחיי יום יום, לבל יהיה האדם בור המדמה להיות ירא חטא. יודע הוא רבנו רוחב הקף ההכנות במדעים הלמודיים שחייב אדם ללמוד כדי שיהא בו הכח והיכולת לחדור לעומק הדברים שהוא חייב לדעתם שהם "יסוד היסודות ועמוד החכמות לדעת את ה'".
וכך מדגיש הרמב"ם יסוד זה בכל מקום מאז שחר עלומיו, ואם אפשר לומר מאז הכירו את בוראו ועד אחרית ימיו, וכך כתב כבר בתחלת פירושו למשנה סוף מסכת ברכות:
"כי חשוב אצלי להסביר יסוד מהיסודות יותר מכל דבר אחר שאני מלמד".
ועד אחרית ימיו בחברו ספרו זה וכפי שאכתוב לקמן. כלום מסוגלים אנו לחדור לעומק דבריו אלה שהוא חוזר עליהן גם בפתיחתו לספרו הגדול "משנה תורה", דומה שכולנו קוראים אותן כמלהג לחש לסגולה ולא יותר. ומכאן באה התקפתו העזה של רבנו על אותם המתקדשים והמטהרים, הלוך וטפוף ילכו, האומרים אל תגש בי כי קדשתיך, אשר נדמה להם שהם יודעים לישא וליתן במלחמתה של תורה, ולמה לי לומר מלים משלי, אביא לשון רבנו כלשונו ודיי.
וז"ל בפתיחתו למאמרו הנפלא מאמר תחית המתים:
"וכאשר נחלצנו לכך [לחבר ספר משנה תורה] ראינו שאין מן הצדק שנגש למה שרצינו לבאר ולקרב פרטי הדינים [דיני התורה הלכותיה ומשפטיה] ואניח יסודותיו מוזנחים לא אבארם ולא אדריך לאמתתם. ובפרט כאשר מצאנו אחד המדמים שהוא חכם ושהוא מחכמי ישראל באמת ושהוא יודע דרך הלכה וישא ויתן במלחמתה של תורה מנעוריו לפי דמיונו, והוא מסופק האם ה' גוף בעל עין ויד ורגל ומעים כפי שנאמר במקראות, או שאינו גוף. אבל אחדים ממי שמצאתי מאנשי ארץ מסוימת החליטו שהוא גוף, וחשבו לכופר מי שאומר היפך זה, וקראוהו מין ואפיקורוס, ותפשו דרשות ברכות כפשטיהם, וכדומה לזה שמעתי על מקצת מי שלא ראיתיו. וכאשר ידענו את אלה המפסידים מאד, ושהם מסופקים, והם מדמים שהם \חכמי ישראל, והם היותר סכלים בבני אדם ויותר תועים מן הבהמות, וכבר נתמלאו מחותיהם פלאות והזיות ודמיונות נפסדות כנערים וכנשים, ראינו שכן ראוי שנבאר בחבוריה ההלכתיים יסודות הדת על דרך ההודעה לא על דרך הלמידות, כי הלמידות על אותן היסודות דרוש לה בקיאות במדעים רבים שאין חכמי התורה יודעים מהם מאומה כמו שבארנו במורה [ח"א פרק לד שם סקר המדעים ההכשרתיים שחייב אדם ללמוד בטרם יעסוק במדעי הא-לוהות, ראה שם ובהערה]. ולפיכך העדפנו שיהו הדברים האמתיים מקובלים אצל הכל לא פחות מזה, ולפיכך הזכרנו בהקדמת חבור המשנה יסודות... כלומר מה שקשור ביחוד, ובעולם הבא, עם שאר היסודות. וכך עשינו גם בחבור הגדול הנקרא משנה תורה... והזכרנו כל הכללים הדתיים והמשפטיים, מתוך מטרה שיהו אותם הנקראים תלמידי חכמים או גאונים או איך שתרצה לקרוא אותם, בונים את פרטי הדינים על יסודות משפטיים... וכל זה נבנה על יסודות דתיים. ולא ישליכו ידיעת ה' אחרי גום, אלא ישימו שאיפתם הגדולה והשתדלותם במה שיביאם לשלמות ויקרבם לבוראם".
ראה שם מהדורתי. ולפיכך תקנו לנו אנשי כנסת הגדולה [לפי שטת רבנו בהלכות תפלה פ"א הל' ד] בברכת אמת ויציב:
"אשרי איש אשר ישמע אל מצוותיך".
העשייה המופשטת באברים החיצוניים עדיין אינה הכל, לא זכה ל"אשרי" מפי אנשי כנסת הגדולה אלא מי ששומע אל המצוות. מי שחש אותן באדמיותו, או כלשון התורה "בצלם א-להים" אשר בו, וכפי שהגדיר רבנו את הדבר היטב בחבורו בהלכות אסורי ביאה [פרק יד הל' ג]:
"שאין צדיק גמור אלא בעל החכמה שעושה מצות אלו ויודען".
וברור כי כוונתו ב"בעל החכמה" מי שידע את ה' והכיר את בוראו ידיעה אמתית כפי שנתבארה בפרק אחרון מספר זה, וזוככה וטוהרה בח"א פרקים נ-סט. והכוונה במלת "ויודען" למה שתומצת בח"ג פרק נא. ויתכן שיאמר אדם [ ] אין בדעתו שהוא גוף ולא כח בגוף, ואין לו צורך בלמידת ספר זה, ידע כי אינו אלא מרמה את עצמו, כי במקום הגוף או כח בגוף יבוא אותו המוצר הכוזב שבסוף פרק ס מחלק א.
וכמה תמציתיים וקולעים הם דבריו של מרן הגראי"ה קוק זצ"ל על תפישתו המחשבתית של רבנו במאמרו ב"הארץ" ערב פסח התרצ"ה. ולא אמנע מלהביא כאן שורותים מדבריו:
"רבנו משה בן מימון חי וקיים, הוא היה חי את חייו הנפלאים והקדושים בזמנו, והוא חי חיי אמת. חיים נצחיים בנשמתו האחדותית בגנזי מרומים, וחי עם עמו ועם כל טהורי הלב והרוח ביצירותיו הנשגבות המאירות את מחשכי הדורות לעולמים".
וסיים מאמרו:
"זהו הרמב"ם וזה כחו הנפלא, כחו לאלהיו, אשר אהבו ואשר ידעו ואשר עבדו באמת בכל לבבו ובכל נפשו ובכל מאדו, ומכחה של אהבה תמימה ומושלמת זו הופיעו כל הגדולות והנפלאות, אשר האיר על ידם את מחשכינו באישיותו הכבירה ובספרותו העומדת לנס עולם".
עלינו איפוא לעמוד על רגלנו להודות ולהלל ליוצר המאורות אשר ברא את המאור הגדול הזה להאיר לדורות. כי להקות להקות הטוענים את המחשבה עמדו לה ליהדות, וכל אחד מנסה להלעיטנו מחשבותיו - הזיותיו. אך איש מהם לא נסה להראותינו את ידו החזקה וזרועו הנטויה בחכמתה המעשית של תורת ישראל, איש מהם לא נסה להראותינו את שלמות יכולתו ביתר המדעים הניתנים למשישה ולבחינה מעשית, מדברים הם גדולות גדולות בשטחים שהסופיסטיקה יכולה למצוא בהם ידיה ורגליה, בקרקע רכה ואבקית שכל מדרך כף רגל ואף של קלניתא עשוי להטביע בה רשומו, הקץ לדברי רוח. רבנו הגדול הוא היחידי אשר נטה ידו החזקה והעלה את כל פניני בראשית מנבכי ים הספרות ההלכית היהודית, חרזה בחוט של זהב ותלאה בצואר היהדות הוא ספרו היד החזקה. וזו היא הערובה ליכולתו הכבירה, רבנו הוא היחידי אשר הראה כי לו עשר ידות ביתר המדעים ההכשרתיים וזו היא הערובה ליכולתו השפוטית ולצדק שיקוליו במדעי הרוח. ספרו זה של רבנו הוא בית היוצר לשכלול השכל האנושי ולטביעת דעת האדם במטבע תורת ישראל והאמונה היהודית, ואם כדברי רבנו בפירושו למסכת חגיגה פ"ב מ"א:
"כל שלא חס על כבוד קונו, הכוונה בזה מי שלא חס על שכלו, כי השכל הוא כבוד ה'",
הרי אפשר לומר כי ספר זה "ערש הכבוד". ואם גופו של רבנו הגדול נעדר מאתנו זה מאות בשנים הרי רוחו ועטו חיים וקיימים לעולמי עד, ולא אמנע מלהביא כאן דברי הפילוסוף הנודע אבי נצר אלפאראבי במאמרו "פצוץ אלחכם" וז"ל מתורגם:
"אל תחשוב כי העט כלי דומם, והלוח שטח שטוח, והכתב כיור מרוקם. אלא העט מלאך רוחני והלוח מלאך רוחני, והכתב ציור האמתיות. והרי העט מקבל את העניינים שבדבר ומפקידם בלוח על ידי הכתיבה הרוחנית, ואז יצא המשפט מן העט והסכום מן הלוח... ומהם ישוט אל המלאכים אשר בשמים, ואחר כך שופע אל המלאכים אשר בארץ, ואז ימצא הסכום במציאות".
עלינו איפוא לעתד את עצמנו להיות המלאכים אשר בארץ, כדי שישפיעו עלינו המלאכים אשר בשמים אותו השפע המתהווה מציור האמתיות אשר צייר רבנו על ידי האותיות שחקק בדפי הניר.
ואסיים כאן באמרת אמת של האדמו"ר ר' פנחס מקוריץ זצ"ל כפי שהובא בספר חכם הרזים עמ' סו, שם סופר כי בנו רצה פעם להשאיל ספר מורה הנבוכים, ושאל לאביו ולא רצה להשאיל את הספר הנ"ל ואמר לו:
"ספרים של הרמב"ם כשהם בבית מביאים יראת ה' לאדם",
מי חכם ויבן כמה אמתית וקולעת היא אמרה זו.
רבים תעו טעו בהבנת דברי רבנו בתחילת הקדמתו לספר זה בתארו שהספר נכתב לאדם דתי שלם באמונתו שכבר עיין במדעי הפילוסופיא ונבוך בפשטי עניינים . ודמו שלא נכתב ספר זה אלא לנבוכים, דמו כי מה שכתב רבנו שם "ועיין במדעי הפילוסופיא וידע עניניהם" שזה לגריעותא, ואף גדולים שגו ברואה, או שהשגו מתוך מטרה מגמתית. ואיני צריך לומר שאלו ראו דבריו במאמר תחית המתים שהבאתי לעיל היו נפקחים עיניהם, או היו נמנעים מלהשגות [ ] את אחרים, אלא אף אלו שמו לב למשל שנשא בחלק השלישי פרק נא, לא היו אומרים מה שאמרו אם מתעייה או מהתעיה. וכך הם הלכי מחשבתו של רבנו בכל אמריו בהקדמתו למשנה ובפירושו למשנה ראשונה של פרק חלק בסנהדרין, ובהלכות יסודי התורה, ובעשרות מקומות פזורים ברחבי תורתו. ולא הייתי צריך להזכיר את זאת אלמלי שכבר נכתב בספרים.
ויורשה לו להוסיף כאן הערה כללית. יש שרבנו מבאר עניין נבואי מסוים או פסוק נבואי כל שהוא, שהכוונה בכך ל"מציאות" תיאורתית מסוימת שהייתה בעתה אמת מוחלטת, ולאחר שאותה המציאות התערערה במשך הזמן, מה יהא על כל אותו הביאור, כגון באור המרכבה שראה יחזקאל, נראה, גם בלי שנחדור לעומק תפישות מסוימות של רבנו על מהויות מסוימות כלליות ובלתי כלליות שאין המקום לבארן, יכולים אנו לומר, אף אם מה שנאמר נדמה לנו בלתי תואם את המציאות, הרי עצם הפנית מחשבתנו באותם המקראות לאפיקים מסוימים דיינו, לבל נכשל חלילה בהגשמה מודעת או בלתי מודעת על ידי הנחת התארים וכדומה, ומבחינה זו נוכל לומר לפשטנים גם לכם חשוב מה שלא אמר יותר ממה שאמר, כי בהודיעו אותך שזה משל ולאיזו פסגה מגיע המשל דיינו, ועל כך חייבים אנו לו תודה. וכיוצא בזה הוא טיפולו בכל אותה המערכת האסטרונומית עם "הגלגלים" וכדומה שהייתה בזמנה מציאות שהוכחה.
זמן כתיבת הספר
אשר לקביעת זמן כתיבתו של ספר מורה הנבוכים, חייב אני לשחזר ימי חיי רבנו וסדר כתיבתו. רבנו נולד בשנת דתתצ"ח ארבעת אלפים ושמונה מאות ותשעים ושמונה ליצירה, שהיא שנת אתמ"ט אלף וארבע מאות וארבעים ותשע לשטרות. ואין אמת בדברי המקדימים שנת לידתו לשנת דתתצ"ה, ובודאי גם לא בדברי המקדימים לשנת דתתצ"ג, ותאריכים אלה בנוים על תהו. ובהיותו כבן עשרים ושלש שנים כלומר בשנת דתתקכ"א ליצירה היא שנת אתע"ב לשטרות החל בכתיבת פירושו למשנה, וסיים אותו בשנת דתתקכ"ח היא שנת אתע"ט לשטרות בהיותו בן שלשים שנה, כמו שכתב בסוף פירושו לסדר טהרות וכפי שכתבתי שם במהדורתם [באותה שנה לפני אלפים שנה הוכרז סיום בנין המקדש, ויהי בשמנים שנה וארבע מאות שנה לצאת... ויבן הבית רמ"א ו א), והם יצאו בשנת בתמ"ח הרי בתתקכ"ח]. תאריך זה מופיע בכל כתבי היד וגם בנדפס, ומאד תמוה הדבר שכל כותבי תולדות רבנו התעלמו מדבריו הוא ונזקקו למקורות מפוקפקים. ויש שאף העיזו להציב זיוף למה שכתב בסוף פירושו למשנה והציעו לזייף במקום "בן שלשים" "בן שלשים ושלש שנים". וכעבור שמונה שנים כלומר בשנת דתתקל"ו ליצירה היא שנת אתפ"ג לשטרות אנו מוצאים את רבנו באמצע כתיבת ספרו הגדול היד החזקה, שכך כתב בהלכות שמטה ויובל פ"י הל' ד:
"שנה זו שהיא שנת אלף ומאה ושבע לחרבן, שהיא שנת שמנים ושבעה ואלף וארבע מאות למניין שטרות, שהיא שנת שש ושלשים ותשע מאות וארבעת אלפים ליצירה".
והרי הוא אז בן שלושים ושמונה שנים. ויש להניח שכל תכנית חיבורו היד החזקה הייתה ערוכה לפניו מראש כפי שדרכו ומנהגו לעשות וכפי שכתב בהקדמתו למשנה "וכאשר תיארתי לעצמי עניינים אלו נחלצתי לכתוב החבור שיזמתי" ראה שם מהדורתי עמ' מח, כי אין מדרכו של רבנו לגשת לעבודה ללא תכנית מפורטת וערוכה מראש כאותו אדריכל המשרטט לפניו את כל תכנית מפעלו לפרטי פרטיו. ולפיכך יש להניח שכל החומר היה מאוסף ומגובש פחות או יותר, וכבר קבע לעצמו סדר ספריו והלכותיו לפרטי פרטיהן והחל בסידורו ועריכתו הסופית על הסדר, [ ] כפי שהוא עצמו פירט לנו תכניתו לבנין היד החזקה בהקדמתו לספר המצות, שחברו כעין אלפון לחבורו הגדול, ראה מהדורתי האחרונה עמ' א-ד, שם התוה תכניתו בארוכה ובפרטות, ואם כן אם נניח כפי שצריך להניח שהחל בו מיד לאחר סיום פירוש המשנה, לאחר מתן שנה אחת שהוא זמן סביר לאישיותו של רבנו לכתיבת ספר המצות, יוצא אפוא שהחל בכתיבת חיבורו משנה תורה בהיותו כבן שלשים ושתים, ואם כתיבת מחצית הספר כלומר עד הלכות שמטה ויובל נמשכה כשבע שנים תן לו עוד שבע שנים אחרות למחצית השניה, נמצא אם כן שסיים את ספרו היד החזקה בהיות בגיל למעלה מארבעים וחמש שנים. ובמשך שאר ימי חייו התמיד להכניס בו תקונים ושפורים הוסיף וגרע, שנה וחזר ושנה כדרכו וכמדתו שהאמת ורק האמת לבדה היא האמת בעיניו והיא נר לרגליו.
נראין הדברים כי כשכבר הגיע רבנו לספר השמיני הוא ספר עבודה עדין לא הוציא החוצה אף ספר מספרי משנה תורה, ורק אז גבר עליו לחצם של תלמידיו ומעריציו ישרי הלבב טהורי המחשבה השואפים בערגה לכל מוצא פיו ושותים בצמא את דבריו ושלא הייתה להם יותר סבלנות לחכות עד לגמר המפעל ובקשו ממנו שימסור להם כבר את הספרים המוכנים, והוא בחסדו נעתר לבקשתם, ואז כתב את ההקדמה ומסר להם את החלקים הראשונים, שכך אנו מוצאים שההקדמה נכתבה כשנה אחת לאחר הספר השביעי, וכך כתב בהקדמתו:
"ועד זמן זה שהיא שנה שמינית אחר מאה ואלף לחרבן הבית, והיא שנת ארבעת אלפים ותשע מאות ושלשים ושבע לבריאת עולם"
דתתקל"ז. לי נדמה כי כל אותם חשבונות המולדות והתקופות כלומר מהלכי הירח והשמש שבהלכות קדוש החדש מפרק ששי והלאה ואשר אין להם שייכות ישירה לעצם ההלכות והדינים שנפרטו בחמשת הפרקים הראשונים של הלכות קדוש החדש, לא נועדו מלכתחילה להיכנס שם, וכל הלכות קדוש החדש הייתה רק חמשת הפרקים הראשונים בלבד, כי אז היה עדין בדעתו לחבר חבור מיוחד באותם העניינים , כלומר בכל תורת האסטרונומיא, כמו שכתב בפירושו למשנה ראש השנה פ"ב מ"ז:
"ואבאר לך בחבור מיוחד עניין העבור הזה שבידינו ומה היא המטרה בו בראיות ברורות".
ראה שם מהדורתי והע' . אך במשך הזמן חזר בו מיזמה זו מפני שראה שכבר נכתבו חבורים רבים וטובים בתורה זו ואין לו מה להוסיף כמו שכתב כאן בספר זה חלק ב פ"ב, ואותם הדברים המעטים השייכים לנו כיהודים אין בהם כדי ספר, לפיכך החליט לספח אותם ארבעה עשר הפרקים להלכות קדוש החדש, ודבר זה עשה שנתים לאחר שגמר את ספר זרעים שהוא הספר השביעי, ושנה אחת לאחר שכתב את הקדמת כל החבור, שכך כתב בהלכות קדוש החדש פי"ד הל' טז:
"משנה זו שהיא שנת יז ממחזור רס, שהיא שנת תתקל"ח וארבעת אלפים ליצירה, שהיא שנת תפ"ט ואלף לשטרות, שהיא שנת ק"ט ואלף לחרבן בית שני".
לאחר סיום ספר משנה תורה מן המסד ועד הטפחות החל לגבש את ספרו הקדוש הזה, וכחמש שנים נמשך חיבורו ליטושו ודיוקו, כי אע"פ שכל ספרי רבנו קב ונקי, סדורים ובנוים בדיקנות מרובה, הרי בספר זה דייק כפל כפלים כמו שכתב בסוף הקדמתו לספר זה ד"ה צוואת מאמר זה. ונסתיים חבור המורה בסביבות שנת את"ק לשטרות דתתקמ"ט ליצירה בהיותו כבן חמישים ואחת שנה. שהרי בראשית שנת אתק"ב לשטרות דתתקנ"א ליצירה כאשר כתב את מאמרו החשוב מאמר תחית המתים, מדבר הוא על ספר מורה הנבוכים כעל ספר ידוע ואף הביא ממנו מובאות רבות, ראה מהדורתי שם ציינתי כל המובאות שהובאו מספר זה. ומאחרי גיל חמשים ושלש עד סוף ימיו נלחץ מאד תחת עול הצבור ועול המלכות בטפול בחוליהם כפי שפירט במכתבו לר"ש טיבון וכידוע לכל.
הדברים ידועים שכבר קדמו לרבנו הרבה ספרי מחשבה בישראל ומהם ודאי שאינם ידועים לנו כיום. מן הידועים ספרי רס"ג כלומר הנבחר באמונות ובדעות והקדמותיו ופירושיו למקרא [ ] שכולם מקשה אחת של מחשבה מעמיקה והשקפת עולם, וכן ספרי ר' שלמה בן גבירול ופיוטיו, יהודה הלוי ושיריו, רבנו בחיי בן בקודה, ר' נתנאל ברבי פיומי ועוד. ואע"פ שאפשר למצוא פה ושם זהות רעיונית בספרי רבנו עם הספרים שקדמוהו, הרי יתכן באמת שהושפע מהם או הסכים להם באותם רעיונות, ויתכן כי לא מניה ולא מקצתיה אלא אתרמויי אתרמי כמקובל ששני נביאים מתנבאים בעניין אחד. לא כן רבנו סעדיה גאון שהשפעתו על רבנו הייתה עצומה מאד מכוונים שונים, כי בבית משפחת רבנו כלומר בבית ר' מימון העריצו מאד את רס"ג ותורתו כמו שכתבתי במבואי לספר הנבחר באמונות ובדעות של רס"ג, והשפעתו על רבנו הייתה גדולה מעברים שונים ומבחינות שונות, יש שרבנו אמץ רעיונות רס"ג ואף האריך הרחיב בהם ובססם, ויש שתקף אותם בחריפות רבה כפי שהדגמתי במבואי שם ולא אחזור עליהם כאן ויש ובדברי רס"ג ועצם טיפולו בנושא מסוים עורר את רבנו לעסוק באותו נושא כפי דרכו שיטתו ומדתו הוא, ועל הרבה מהם ציינתי בהערותיי לספר זה, וכל זה בלי להזכיר את רס"ג בשמו אף פעם אחת, אלא או בציון סתמי "אחד הגאונים" או "מי שקדמני" וכיוצא, בבחינת "הכל יודעים" כדאיתא ביבמות צו ב, ופעמים תוקף רבנו את מי שפירש כך בלי לרמוז שום רמז.
תוך כדי טיפולי בספר זה, לא פעם נראית זהות רעיונית בעניין מסוים בין רבנו ופילון אלכסנדרוני במאמריו השונים על הבריאה, הנבואה, תפישת הא-להות, עיקרי היהדות, פעמים תחלת הרעיון ולא המסקנא, ופעמים המסקנא ולא הדרך המובילה אליה. ובלבי ספק רב אם ראה רבנו ספרי פילון, כי אלה כתובים ביונית, ורבנו לא ידע שפה זו, ואף לא תורגמו ספרי פילון לערבית כספרי הפילוסופים היונים, לכן נראה לי כי אותם דמויי זהות אינם אלא מקריים, כיון שהמטרה לשניהם אחידה להסביר מקראות התורה ומסורת חז"ל שפשטיהם לכאורה נגד המושכל, וכיון שהחומר הנדון הוא אחיד, והמטרה שאליה צריכים להגיע היא כמעט אחידה, אין זה פלא שאי שם באמצע הדרך מוצאים אנו מפגשי רעיונות, גם בלי התדברות.
מהדורתי
לנוסח המקור השתמשתי בעיקר במהדורת ד"ר יששכר יואל הוצאת יונוביץ ירושלם תרצ"א, שהיא מיוסדת ע"פ מהדורתו של הד"ר שלמה בן אליעזר מונק, פריס - . ולאחר עיון מקיף במהדורה זו והשואה עם כמה וכמה כתבי יד תימן, נוכחתי לדעת כי שינוים רבים יש בין נוסח תימן לנוסח מהדורה זו, רוב השינויים הם בלתי חשובים לעצם העניין, אך כמה מהם חשובים ואפילו חשובים מאוד, כנראה שאותו הנוסח שנשלח לפרובנצא לחכמי לוניל ואשר ממנו תרגם ר"ש הוא שנתפשט באירופא, ואלו הנוסח שיצא לתימן היה שונה מעט ואף מדוייק יותר. ולפיכך נוס' הר"ש תואמת כמעט את נוסה מונק על כל שגיאותיו, אזכיר כאן אחת לדוגמא, בח"ג פכ"ב דן רבנו על ספר איוב והביא מחלוקת חז"ל אם הוא מעשה שהיה או שאינו אלא משל, ובפרק שאחריו כאשר בא להסביר שטות איוב וחבריו פתח "כאשר הונחה זו פרשת איוב או כאשר אירעה" וכוונתו לפי אחת משתי ההנחת שנחלקו בהן חז"ל. בנוסח מונק נפלה טעות במקור במקום "או למא גרת" או כאשר אירעה, נכתב "אול מא ג'רת" בתחלה כאשר אירעה. וכך תרגם ר"ש:
"כאשר הונח זה העניין של איוב תחילת מה שאירע"
ואין זה אלא שבוש באותו כתב היד של המקור שנשלח לפרובנצא. ומכאן ברור כי רבנו לא הגיה אותו הטופס שנשלח לר"ש ולא הייתה לו אפשרות וזמן לעסוק בכך, אלא כמנהגו מסר לאחד מתלמידיו להגיהו, וקרוב בעיני הדבר כי המגיה היה הבחור יהושע בן אחותו שהיה מצוי לפניו בכל עת והעתיק מפיו הרבה תשובות לשואלים, ורבנו רק אישר ואימת שהוגה מספרו, כי [ ] שגיאות כאלה לא יתכן שרבנו ראה אותה ואלו הנוסח שהגיע לתימן מסורת בידינו מאבותינו שחכמי תימן בזמנו שלחו לא פעם לבלר תלמיד חכמים להעתיק להם ספרי הרמב"ם ולהגיהם הטב הטב, ולפיכך הגהתי את המקור על פי כמה כתבי יד מתימן, אך כיון שראיתי שהם כולם זהים כמעט בכל, פרט לשנויים קלים הסתפקתי בציון נוס' שלשה מהם בלבד, אע"פ שבדקתי כשבעה כתבי יד. עצם העמוד הנחתי בעיקר נוסחת מונק, ונוס' כתבי היד הצגתי למטה בשולים, ובמקרים שנראית נוסחת מונק משובשת הנחתי בעמוד את הנוסח הנכון לדעתי, ואלו נוס' מונק הצגתי למטה בשולים בסימן אות מ. ועתה לשלשת כתבי היד מתימן שרשמתי את נוסחותיהם:
א) כתב יד חשוב מאד, חסר מתיחלת חלק א עד פרק כ, וחסר מסוף החלק השלישי מפרק מח והלאה, ואלה הושלמו בכתב יד מאוחר, כ"י זה נכתב בתימן לפי הערכתי בסוף המאה הראשונה לאלף השישי, כתוב בכתב נאה מאד. ראשי הפרקים מקושטים בצבעים שונים אדום צהוב וירוק נאים מאד, צבעים שהופקו בתימן בזמנים ההם מאבנים, וצבע זה היה נקרא "חסן", את כתב היד הכרתי בתימן ואף היה בהם עד שנת תרצ"ז. הוא היה רכוש יורשי ר' יוסף ב"ר סאלם אלבדיחי, (עליהם ראה ספרי הליכות תימן עכו ) וכאשר החילותי להכין את המקור ולהגיהו הצטערתי מאד על שאין בידי אותו כ"י חביב ואשר למדתי בו פעמים רבות עוד לפני סבי זצ"ל, באחד הימים התקשרתי עם ידידי הרב ד"ר מאיר בניהו נ"י ושאלתיו שמא יש בידו כ"י מתימן, ושמחתי לשמוע מפיו תשובה חיוביות וברצון נענה לבקשתי להשאילני הספר לשם הגהה והשואה, וכאשר הלכתי לקבלו אורו עיני כשראיתיו, הלא זה הוא אשר חיפשתי זמן רב, ואשר כה אויתי למצוא אותו, מתברר שהוא רכש אותו מידי מוכר ספרים. הספר נשאר בידי עד גמר העבודה, ועל כך גם ברוך יהיה. נוסחותיו במדה שלא הכנסתים בעמוד הובאו בציון ב.
ב) כתב יד שני הוא של הרה"ג סעדיה ב"ר יחיא צדוק הי"ו שכתבו בעצמו בתימן לפני כחמישים שנה בהשגחתו של סבי זצ"ל, הוא נכתב על פי כתב יד עתיק. והגיהו ודייקו פעמים רבות. לרבות גם בשעת הלמוד לפני סבי זצ"ל. דכירנא כד הוינא טליא כאשר היו באים בכל מוצאי שבת לאחר תפלת ערבית כחמשה עשר תלמידים מובחרים ללמוד מורה הנבוכים, ור' סעדיה היה בין הלומדים כשספר זה לפניו, ועתה זכיתי שיהא שוב ספר זה לפני, וברוך יהיה על כך. נוסחת ספר זה הובאה בציון ס.
ג) כתב יד לא שלם החביב עלי מאד, זהו כתב ידי אני אשר כתבתיו בשנת התר"צ בהיותי כבן שתים עשרה שנה, בהשגחתו ובפיקוחו המתמיד של סבי, ולעתים קרובות כאשר עייפתי והפסקתי מלכתוב לקח את הדף והמשיך לכתוב כדי לעודדני, ולפיכך יש בו כמה וכמה דפים שבאמצע הדף כמה שורות בכתב יד"ק של סבי זצ"ל, את הספר העתקתי מתוך כתב-יד עתיק מאד שהיה בבית הכנסת "אלשיך" ואשר מראהו וצורתו חקוקים בזיכרוני עד היום. עצם הכתב לא היה מעשה לבלר אומן, אך כנראה שהיה תלמיד חכמים כי הוא היה מדויק להפליא. כאשר הובאו ספרי לארץ עם העלייה הגדולה מתימן נגנב ממחסני התאחדות התימנים ארגז אחד מספרי וכתב יד זה היה בתוכו, ולאחר שנואשתי למצוא דבר, והנה בשנת תש"כ בערך הודיעני אחד מידידי שהוא ראה כתב ידי אצל פלוני אלמוני והוא מוכן להחזירו לי תמורת תשלום, הסכמתי לכך וכעבור זמן הביאו אלי עם עוד שני ספרים משלי שהייתה עליהן חתימתו של סבי, ושלמתי תמורתן רמב"ם חדש שלם הוצאת ווילנא מהדורת פרדס. נוסח כתב יד זה הבאתי בשנויי הנוס' בסימן ק.
במהדורת ר' יששכר יואל הובאו בסוף חלופי נוסחאות מכמה כתבי יד, אני לא ראיתי צורך לרשום נוסחותיהם במהדורתי זו מפני שרובן זהות עם אחד מכתבי היד שהשתמשתי בהם, ובמידה שאינם זהים עם אחד מכתבי היד הרי אינם משנים מאומה לעצם העניין, וכדי שלא להטריד את הקורא יותר על המידה נמנעתי מלהביאן כאן והרוצה יעיין עליהם שם.
תרגומים קודמים
ובטרם אומר מלים אחדות על תרגומי אומר דברים אחדים על תרגומי קודמי, ויתכן שיהו בדברי אלה דברים שלא הייתי צריך לאומרם, ונאלצתי להאריך בהם ולאומרם כדי לסלק מעל רבנו לזות שפתים שכבר טפלו עליו אחרים שהיה "מפוזר" באי אלה דברים ופעל בלי שימת לב, דברים שאין בהם אמת כלל. ונוסף על כך כדי להסביר את מניעי לכל העבודה הגדולה הלזו אשר הטלתי על שכמי.
לתרגום ר' שמואל ב"ר יהודה אבן טיבון. נראה לי כי ר' שמואל לא עסק במחשבה - פילוסופיא בראשית ימיו, והתמסר בעיקר ללמודי הרפואה שזה היה מקצועו כפי שהוא נקרא "הרופא" ובתואר זה מזכירים אותו כל הראשונים שהזכירוהו, ראה לדוגמא קרית ספר לר' מנחם המאירי במאמר ב ח"ב, ואף השפה הערבית למד רק מזקיקותו ללמוד ספרי הרפואה שהרציניים שבהם היו כתובים בערבית כגון ספרי ר' יצחק ישראלי גדול הרופאים בעולם בזמנו, ועד אחרון באותן הדורות רבנו ז"ל שגם הוא כתב ספריו הרפואיים בערבית. אך לא הייתה לו שפה זו שפת דבור שגורה כלל, כמו שכתב בהקדמת תרגומו לספר זה:
"וכל שכן בלשון הערבית שידיעתי בה מעוטה כי לא גדלתי בין אנשיה ובארצותיה ולא באתי עד תכונותיה".
ואף על פי כן גברו עליו הפצרותיהם של חכמי לוניל ובראשם החסיד ר' יהונתן הכהן שואפי החכמה והתבונה השותים בצמא כל טיפה הנוטפת מדליו של רבנו הגדול, ואז נעתר להם לגשת אל המלאכה בסומכו על כך שמה שלא ידע יעיין בספרים שתרגם אביו [אשר אנו יודעים כמה כבד ולא בהיר תרגומו] וכך כתב שם:
"ונשענתי על שני דברים האחד מהם שאעיין בכל מלה מסופקת בספרים שהעתיק אבי המעתיקים אבא מורי ז"ל ובספרי דקדוק הלשון הערבי ובספרי הערב הנמצאים אתי, והאחר שאם ישאר לי שום ספק אשלחנו אל הרב הגדול המחבר".
ואז כתב את אשר עם לבבו כלומר על הרעיון לתרגם את הספר לעברית ושלח בשורתו לרבנו, בצירוף שאלות אחדות על מקומות טעות או בלתי מובנים לו במורה, רבנו הגדול שמח מאד על הרעיון אשר זהו כמהו כספו מאייו לתרגם את ספריו הערביים לעברית וליהדם גם בלבושם החיצוני, ובטרם יכיר רבנו את יכולת האיש ושגרת לשונו מיהר לכתוב לו דברי שיר הלל ושבח תוך התפלאות על כך שאדם היושב בארץ העלגים יודע שפה שאינה שפת המקום. ואחרי שכבר שמע רבנו דברי הלל ושבח מפי רבים על אביו ר' יהודה אבן טיבון אשר ספרו לו שתרגם הרבה מספרי החכמה מערבית לעברית, ואשר משמע מלשון רבנו שלא ראה כלל תרגומיו של ר' יהודה לא לחובות הלבבות ולא יתר תרגומיו, וידיעותיו ובקיאותו של זה ידועים לרבנו רק מפי השמועה כמו שכתב בתשובתו המפורסמת לר' שמואל וז"ל:
"כל כתבי התלמיד החשוב היקר המשכיל המבין, נזר התלמידים, צבי החכמים כבוד החכם ר' שמואל בן החכם ר' יהודה אבן טיבון הספרדי זצ"ל, ומקודם שנים שמענו שמע השר הנכבד החכם כה"ר יהודה אביך זצ"ל והודענו ברוב חכמותיו וצחות לשונו בלשון הגרי ולשון עברי מפי אנשים חכמים וידועים מאנשי עיר... גם הוא ספר לי אודות החכם הנכבד אביך זצ"ל והודיע לי כל הספרים שהעתיק מספרי הדקדוק ומספרי החכמות, ולא ידעתי שהניח בן, וכיון שהגיעו אלי כתביך [ ] בלשון העברי ולשון הערבי והבנתי ענייניך ויופי ציורך וראיתי המקומות שנסתפקו לך במאמרנו הנכבד מורה הנבוכים, והמקומות אשר הרגשת בהן בשיבוש הסופר, אמרתי אז כאשר אמר בעל השיר הקדמוני, לו את אבותיו ידעו אז אמרו, היא מעלת האב לבן נוסעת".
אם כן ברור אפוא כי איגרתו זו של רבנו נכתבה רק מפי השמועה על אביו ומהתרשמותו ממכתבי ר"ש בעברית ובערבית ומהם למד על שליטתו אך טרם ראה לא תרגומי הבן ולא את תרגומי האב. ואע"פ שנראה לכאורה מסוף אותה האיגרת שכבר ראה מקצת תרגומו למורה, כבר הוכיח הפרופ' י. זנה במאמרו בתרביץ שנה י ובסכומו שם עמ' . שאיגרת זו אינה אלא צירוף של כמה אגרות שנשלחו מאת רבנו אל ר"ש בתקופות שונות, וסוף האיגרת נכתבה בתקופה יותר מאוחרת.
נראין הדברים כי במשך הזמן עסק ר"ש בתרגום החלקים הראשונים של המורה, לא אעסוק כאן בקביעת תאריכים כי אין זה מענייני וכבר טפל בכך הפרופ' י. זנה שם. וכשהיה בידו חלק הגון שיכול להראותו לדוגמא שלחו אל רבנו בצירוף שאלות נוספות מהם שאלות תרגומיות כלומר היאך ראוי לתרגם פה והיאך ראוי שם, ומהן שאלות לבירור ולפירוש מה שלא הבין. נראה לי כי כאשר הגיעה הדוגמא לידי רבנו נוכח לדעת כי לא זו הדרך ולא זו העיר, הספר אשר היה נקרא במתק שפתים ובקלות, נהפך כי נהמא אקושא בחניכי. תחלה עכב רבנו את תשובתו זמן רב כי הדוגמא הפיגה את התלהבותו ושככה אותה, ורבות הסס היאך לענות ומה לענות, והוכחה לכך כי זמן רב נמשך עד אשר השיב ולא שמחלתו גרמה לכך, ומחלתו שמשה עלה להתנצלות, כי גם בימי מחלתו נהג להשיב לשואליו בכך שהקריא את דברי תשובתו לבן אחותו וזה כותב מפיו על הספר ובדיו, ורבנו רק חתם שמו בשולי האיגרת. שכך כתב ר"ש בשנים שלשה מקומות שאינו זוכר אם שאל לרבנו על אותו דבר, משמע שעבר זמן רב עד שהשיבו רבנו. ולקמן אעתיק מובאות אלה, וכאשר סוף סוף החליט רבנו לענות ענה כלאחר יד וכרוצה לצאת ידי חובת הנימוס בלבד, וכל מה שנדמה שהביע קורת רוח מן התרגום אינם חורגים מגינוני נימוס גרידא. כאשר הגיעו התשובות לידי ר"ש לא ידע פשר הדבר וחשב כי רבנו טיפוס של "המלומד המפוזר" שלא תפש ולא ידע את השאלה וענה שלא "בדרי דאוני", או כפי שאומרים שלא לעניין, והנני מביא קטעים שבהן הגיב ר"ש על תשובות רבנו לפי מספרי הקטעים כפי שפורסמו ע"י י. זנה בתרביץ שם.
"ח) ואני לא שאלתיו על זה, אמנם שאלתי על אמרו הרחוקה שבהקדמות והוא לא זכר הקרובות וצריכין עדיין אנחנו למודעי.
ט) וזה מורה על טהרת [צ"ל טרדת] לבבו והתפזר רעיוניו.
כו) ואני לא שאלתיו על חסרון, ואני שאלתיו על דבר אחר.
כז) וכמדומה לי שטרדת לבבו העלים ממנו...
לא) והארכתי בשאלה מאד וביארתי כל ספקותי וקושיותי וראיתי הרב לא ענה על אחת מהן איני יודע אם מנעתו טרדתו אם לא ראה הכתב שהייתה בו זאת השאלה כי איני זוכר אם הייתה עם יתר השאלות... ועדין אנו צריכין לשאול שנית.
לב) מה שאמר הרב ששאלתיו לפרש בפרק טו איני זוכר ששאלתי מעולם והפרק הזה כולו מובן, ואפשר שחליף הפרק ההוא הרב מפני טרדתו".
לי נראה ברור כי הר"ש שגה בדמותו שרבנו מפוזר ואינו יודע את אשר הוא עושה חלילה חלילה, וכבר ידוע ומפורסם כי רבנו היה איש הסדר והריקנות המופתית. איש אשר לא יאמר מלה אלא לאחר שחשב עליה שבע פעמים, ואינו מניח קולמוסו על הניר אלא לאחר שהסכימה עמו רוח הקדש.
איני יודע אם ראה רבנו את תרגום ר"ש בשלמות, אף על פי שהדבר אפשרי בדוחק, כי ר"ש סיים תרגומו בסוף שנת דתתקס"ד ובטבת דתתקס"ה נפטר רבנו, כלומר חדשים אחדים לאחר שסיים ר"ש את מלאכת התרגום, ובתנאי הכתיבה הלבלרות והעתקת ספרים של אותם הימים ואף תנאי המשלוח מארץ לארץ ספק גדול אם הספיק לראותו.
וכפי שאמרתי בראשית דברי בעניין זה נראה כי כאשר תרגם ר"ש ספר זה טרם עסק בפילוסופיא אך עיין במידה מסוימת באי אלה ספרים בנושא זה כמו שכתב בהקדמתו:
"ועוד ידעתי חסרוני הגדול בהבנת דברי הספר הנכבד הזה מאמר מורה הנבוכים ועניניו, מפני שרובם עניינים עמוקים מאד והוא כולל חכמות רבות ורמות, מעיני רוב אנשי עמנו אשר בגבולנו זה נעלמות, ואולי מעיני כולם מפני שאינם מתעסקים בהם ואינם נמצאות אתם, ומעט מזער פקחתי עין בקצתם כי היו אתי קצת ספריהם בלשון ערבי אשר אני יודע בו מעט, והעירני לבבי ללמוד מהם כיכלתי הקצרה".
ולפיכך באו בתרגומו הרבה אי הבנות כפי שהעירותי על כמה מהן בהערותיי, מעט מאותן אי ההבנות נגרמו בשל אי ידיעת השפה ורובן בשל אי ידיעת העניין. אך בכל אופן לא היה זר לעניינים הנדונים ולא היו חדשה מפתיעה בשבילו. זאת ועוד, ר"ש השתדל והתאמץ לרדת לעומק הדברים ככל יכולתו באותה תקופה, ובהחלט לא נהג בקלישות ובקלילות כפי שעשה ר"י חריזי וכפי שאכתוב לקמן, ולשבחו של ר"ש ייאמר כי במשך הזמן כנראה נכנס יותר ויותר לשטח זה ועסק ברצינות יתר במקצוע זה ולפיכך תקן רבות בתרגומו כמו שכתב בפירוש המלות הזרות, אשר כתבו זמן רב לאחר שגמר תרגומו כפי שכתב בפתיחתו שם, שכתבו לאחר שראה תרגומו של ר"י חריזי. ואלו בספרו "מאמר יקוו" או "יקוו המים" ניכר שכבר רכש לו ידיעה רחבה במקצוע זה. תקוני ר"ש נעשו בשני מישורים, בתרגומי מלים שהחליף במלים אחרות, וגם בתקוני הבנת משפטים שונים, וכפי הנראה מן הדוגמאות שהביא שם הרי מה שנמצא בידינו היום ונפוץ בכל גבול ישראל היא המהדורה שלאחר התקונים, אך אין בידינו הוכחה שזו היא דוקא האחרונה.
לאחר שגמר ר"ש את תרגומו ובודאי לאחר פטירת רבנו נתפשט תרגומו זה במהירות הבזק לארצות שונות בכל רחבי העולם היהודי שאינו דובר ערבית, וחכמי ישראל באמת, ישרי הלב והדעת, כבכורה בתאנה בראשיתה בלעוהו, ואנשי השוא בילעוהו, כמו שנאמר צדיקים ילכו בם ופושעים יכשלו בם. כמו שכתב ר"ש בפירוש המלות הזרות אשר לו:
"והנני מודיע קצת המלות שהחלפתים בספר אחר אשר פשטה בארץ".
הגיעה ההעתקה גם לידי החרזן ר' יהודה תריזי, וכאשר ראה את כובד סגנונו ולשונו של הר"ש החליט לקלל את המשא, וכתב כי חכמי פרובנצא אלצוהו לכך. יתכן שבאמת פנו אליו חכמי פרובנצא כלומר חכמי לוניל, ואף יתכן כי אלה פנו אליו לאחר רמז דק מאת רבנו כאשר הגיעוהו דוגמאות מתרגום ר"ש וראה כובד התרגום רמז לר' יונתן הכהן מלוניל על התרשמותו מתרגום ר"ש ואלה חכו עד גמר מלאכת התרגום, וכאשר נוכחו לדעת את כבדו ועמקו בעוד הערת רבנו מרחפת באויר תודעתם החליטו לפנות לרי"ח כמ"ש בפתיחת הספר:
"הייתה עלי ידי רבותי קצת אצילי פרובנצה וחכמיה להעתיק להם ספר מורה הנבוכים... אף כי הקדימני איש נבון ומשכיל להעתיקו אף על פי שנתכוון בו להסתירו בדבריו ולהעמיקו".
תלה כאלו ר"ש בכוונה תחלה הכביד את תרגומו כדי להסתירו ולהליטו בפני ההמון, ועל זה חרה בו אפו של ר"ש ויכתוב עליו מרורות. ולקמן אביא דבריו נגד רי"ח שכנראה אין בהן הגזמה. נראה כי רי"ח לא היה ת"ח לא רק במקצוע זה כלומר המחשבה והפילוסופיא אלא אף תלמוד והלכות לא למד, ואף מה שהיה ביכולתו להבין לא נסה כלל לרדת לחקר הדברים שהוא עוסק בהן ולהבינן כפי יכולתו, אלא נהג בתרגומיו בקלישות ובקלילות כאלו הייתה זו איגרת שלומים שהעיקר בה שהשולח חי וכל היתר פטומי מילי רי"ח תרגם גם את הקדמת רבנו למשנה וגם את פירושו לסדר זרעים עד סוף מסכת תרומות ובמהדורתי העירותי עליו רבות ואזכיר כאן אחדות לדוגמא עד כמה לא שת לבו כלל לעניין המתגלגל תחת אצבעותיו ולא ידע מה הוא כי לא למד, וטעה אפילו בדברים הפשוטים, במסכת ברכות לעניין חולה שראה קרי לאונסו שאינו טעון טבילה לתפלה בזמן אותה התקנה, ורי"ח תרגם שם את המלה הערבית "אחתלם" במקום "וראה לאונסו" [ ] "חולה נכאב". ולקמן ח"ג פ"ח הע' תרגמה נכונה כפי שראה בר"ש. וראה גם כלאים פ"ה מ"ה. במסכת תרומות פ"ט מ"ז:
"שתלי תרומה שנטמאו ושתלן טהרו מלטמא"
והדברים פשוטים לכל בר בירב שאע"פ שגזרו חז"ל שיהו גדולי תרומה תרומה, לא גזרו על גדולי תרומה טמאה שיהו טמאין, וכך כתב רבנו בפירושו שם. ורי"ח שאפילו את המשנה לא למד ולא נסה לעבור עליה נתחלפה לו תיבת "טאהר" בתיבת "ט'אהר" שנדמה לו שיש נקודה על אות טית, ולפיכך תרגם במקום "טהור" "הדבר הצומח מהן נגלה ונראה לעין". וראה שם מהדורתי הע' . וראה עוד שם פ"י מ"ח.
ולפני שאביא דוגמאות מתרגומו לספר זה, אומר את אשר נראה לי בדבר שנחלקו בו מעיינים שונים, יש סוברים כי רי"ח לא נזקק כלל למקור הערבי אלא לקח את תרגום ר"ש ועיבד אותו, או כפי שרגילים לומר "ערך אותו", כדרך שעשה בתרגום ר"ש למאמר תחית המתים וכפי שכתבתי במבואי למהדורתי שם. אחרים סבורים שהוא תרגם מחדש מן המקור הערבי. ולדעתי כולם צדקו יחדו, לפני רי"ח היה גם המקור הערבי וגם תרגום ר"ש ומשניהם יחד הרכיב את תרגומו, וראיה לדבר כלומר שעיין במקור הערבי הם טעויות שלא יכלו לבוא לו על ידי תרגום ר"ש אלא ע"י אי ידיעת העניין וטעות במלה הערבית, כגון ח"א פנ"א תיבת "אלג'ז" בטול החלקיק, נתחלף לו הזין בנון ודמה "אלג'ן" ותרגם "בטול השדים", ולעומת זאת מטבעות לשון רבים רבים העביר אליו מתרגום ר"ש, ובמקרים רבים אפשר לומר עליו כי את הנכון שבתרגום ר"ש החליף בלא נכון, ואת הלא נכון בתרגום ר"ש אמץ לעצמו וספחו לתרגומו. ועתה אביא דברים אחדים משבושיו בספר זה.
ח"א פל"ח בבאור שפחה חרופה כתב:
"שפחה שיצאה מרשות האדון לרשות הבעל"
ותרגום זה מראה לא רק שלא שם לב למלים שלפניו, אלא גם שלא למד תלמוד ולא ידע מה היא "שפחה חרופה".
שם פמ"ו "ומאדה' אלכלאם" "וחומר הדבור" כתב "וכח ההגיון" והוא לגמרי נעדר הגיון בין מבחינת המלים שבמקור ובין מבחינת העניין.
שם פע"ג סוף ההקדמה הראשונה "אלאכואן" ההוויה, נתחלפה לו על ידי זבוב שהטיל רעי על הכף בתיבת "אלאכ'ואן" ותרגם "האחים".
שם בהקדמה הששית "לאן אלעדם" כי ההעדר, דלת "אלעדם" נתחלפה לו באות צדי ותרגם "כי העצם" וכל זה גרמה תלישותו המחולטת מן העניין.
שם בהקדמה השמינית "עלי מא יתוהם" כפי שמדמים, והכוונה כפי שמדמים ההמון שכסא הכבוד גוף, תרגם רי"ת:
"אבל גוף כסא הכבוד, אבל גוף מי שיעלה בלב".
ושגיאות כאלה למאות זרועות בכל תרגומו חוץ מבלבולות קטנות שהן חמורות כשלעצמן, ונעשו קטנות ביחס לחמורות מהן, זרועות בכל קטע ובכל משפט.
ולמה לי להאריך אביא כאן דברי ר"ש ואענה אחריו אמן, וז"ל בפתיחתו לפירוש המלות הזרות:
"שכבר הקדימני לחבר כיוצא בכוונתי המשורר ר' יהודה אבן אלחריזי אשר העתיק המאמר הזה אחרי והקדים להעתקתו שני שערים, השער האחד שער לבאר בו המלות, מלאהו הבלים וטעיות ומכשולים, והאחד שער אמר שיודיע בו כוונת כל פרק ופרק מפרקי המאמר הנכבד, כלו נאצות ומכשולות ואבני נגף... אך ראיתי להודיעו להציל העיוורים המעיינים מן המכשול אשר נתן לפניהם המשורר הנזכר בשער הנאצות אשר לו... והוא בסכלותו התפאר לחבר שער יודיע בו כוונת כל פרק ופרק... וסכלותו ומעט הבנתו עניני המאמר הצילהו משתיהם כי לא הבין כוונת אחד מהם ונשארה נסתרת כבתחילה... ואני לא מצד שנאה וקנאה אומר באמת שהשער ההוא כולו מלא מכשולים, כאשר השער אשר לפניו רובו הבלים וקצתו כזבים טעיות ומכשולים לפני סכלים ומשכילים כי יאמינו לו בפירוש המלות הערביות כל שכן עם שמעם עליו שהוא בקי בשתי הלשונות בעברית ובערבית כי כן הוא, וראוי הוא להעתקת הדברים המובנים בספרי השירים וספרי הלשון ודברי הימים שאלו הן מלאכתו ואומנותו. ואולם הרס להעתיק ספר כולל חכמות עמוקות אשר לא פקח עין בדבר מהם וגם שכלו אינו כדאי להבינם מעצמו על כן לא ידע בהם מאומה גם במלות נקלות מאד שגה בהעתקתו למאמר [ ] הזה... גם במלים העבריות שגה מאד בדברים שאפילו התינוקות לא היו שוגים בהם... וכדי לגלות ערות ההעתקה ההיא... לבלתי הכשל בהם התרתי לעצמי לפרסם סכלות חברי... ולענוש המהביל על חטאו אשר חטא ברב זצ"ל... וכו'".
והרוצה יעיין עליו שם.
בין השיבושים שבמהדורת רי"ח, שהרכיב בחלק א שני הפרקים כו-כז לפרק אחד, עד שדמה מי שטעה כי לא רבנו חלק את הספר לפרקים אלא ר"ש אבן טיבון ואינו אמת, כי רבנו עצמו חלק ספרו לפרקים והניח שורה ריקה בין כל פרק ופרק וכתב בה "פצל" פרק. ור"ש רק מספר את הפרקים ומעתיק ספר שהגיע לידי ר"ש בתחילה שכח להניח ריוח בין הפרקים כו-כז. והוא שגרם לכל הבלבולת, ואחריו טעה רי"ח. וכשהגיע לר"ש הנוסח המוגה על פי כתב-יד רבנו תקן כראוי.
אשר לתרגומי, הרי אחר שלמדתי את הספר כמה פעמים, ואף עוד לפני סבי בהיותי עול ימים שמעתי הסבריו בעת שלמד לבחירי תלמידיו בזמן שלמדוהו לפניו במקורו בערבית ופירשו להם מפיו ככל הדרוש. גם בעת שהעתקתיו לעצמי לא פעם שאלתיו לפשר עניין זה או אחר, ואף כעת חזרתי עליו לא פעם, ואחר שביררתי לעצמי את הנוסח הנכון של המקור כפי הנ"ל תרגמתי את כולו ללא שום הזדקקות לתרגומים הקודמים כדי שלא אושפע מהבנתם ולא אוכל להבין את אשר אני מסוגל להבין באופן חפשי. בתרגומי השתדלתי לדייק ככל יכלתי הדלה, לבל חלילה אהפוך את הצלילים לצללים, ואת החרס לחרש, ובמקום שנראה לי שרבנו רומז משהו ביני חיטי השתדלתי מאד שאותו הרמז לא ייטשטש ולא ייעלם אלא ישתקף באותה המדה שהוא מופיע במקור. ולאחר שסיימתי את התרגום שוב עברתי עליו בצמידות למקור לשם בחינה ובדיקה, ואחר כך עברתי עליו ללא צמידות למקור להוכח אם ניתן לקריאה ללא מעצורים וקשיים במבנה המשפטים, כי לפעמים כאשר המתרגם קורא את תרגומו בצמידות למקור, והרי משפטי המקור סדורים במחשבתו אינו עשוי להרגיש את הקושי שבתרגום, לפיכך עברתי עליו ללא הקשר עם המקור, וכל מקום שהרגשתי קשיים כל שהם ושאפשר לתקנם בשופי שוב עיינתי במקור ותיקנתי ככל האפשר, ורק לאחר מכן השויתי תרגומי עם תרגומי קודמי ר' שמואל ב"ר יהודה אבן טיבון ור' יהודה אלחריזי. וכל מקום שמצאתי שוני בהבנת דברי רבנו עיינתי ובדקתי שוב במקור ואשר ראיתי לתקן תיקנתי, ובכל מקום שהדברים שקולים אפשר כדברי ואפשר כדברי ר"ש הבאתי את דברי ר"ש בהערותיי. ולעתים אף מצאתי בר"ש בטוי יותר נאה משלי בטלתי את שלי והכנסתי את של ר"ש, כי כל מטרתי להגיש את דברי רבנו לפני הקורא באופן הנכון והמדויק ביותר. ולא אמנע מלומר שוב את התרשמותי, כי הר"ש התאמץ בכל לבו נפשו ומאודו לרדת לעומק דברי רבנו ולדייק בהן ולבטותן ככל יכולתו, לא כן רי"ח כפי שכבר כתבתי, והשוואת תרגומו למקור ולתרגומי גרמה לי לא מעט אי נחת רוח.
בהערותיי השתדלתי לצמצם ככל האפשר, במקום שנראה לי שיש צורך להסביר דברי רבנו הסברתי בקצרה, במקום שדברי רבנו במקום אחר עשוים להוסיף הסבר לדבריו כאן הבאתי דבריו כלשונו. וכל הערותיי אינם אלא מבחינה מקומית בלבד. נמנעתי בהחלט מלהרחיב בעצם השטה או ההשקפה שהביא רבנו כדי שלא לתת מקום לנלוזי הלב להתמקם בו. ולא אחת נאבקתי עם עצמי אם לכתוב בביאור דברי רבנו וכוונתו את אשר נראה לי כפי שאני חושב, או נדמה לי כפי שאפשר שיחשבו אחרים, או לא לכתוב, יש שנמנעתי מחמת שנדמה לי שיש בדבר משום כבוד אלקים הסתר דבר, ובאלה לא היה לי צער על ההעלם. אך יש ונמנעתי מפני שהזדקרה לנגד עיני בכל כערותה רוחם הדלוחה ונפשם העבשה של אותם אשר עליהם נאמר "המתעבים משפט ואת כל הישרה יעקשו" העלולים להוציא דברי מפשוטם ולהסיטם ממה [ ] שכוונתי בהם, וכמו שכתב רבנו במאמר תחיית המתים, שיש שאדם מדייק להביע דבר במלים הבהירות, ודווקא מאותה הבהירות מדייקים ההפך המוחלט מכוונת המחבר, ע"ש, ועל זה נצטערתי רבות.
ואחזור לענייניי. אם כי עברתי כמעט על כל מפרשי המורה, אלה שנדפסו עם המורה על הדף בהוצאה הידועה, ואלה שנדפסו לבדם או שהם בכ"י כגון ר"י כספי, נרבוני, מורה המורה, גבעת המורה, ר' יחיא טביב (הרז"ה) וכדומה, ועד אחרון ר' יהודה אבן שמואל. [וכאן אעיר כי קריאת פירושו של נרבוני גרמה לי צער לא מעט. נראה שהוא היה בעל דעות חורגות מן המסור והמקובל באומה, ואף בדברים יסודיים כגון האמונה בתחיית המתים וכדומה, ולא היה אכפת לי אם היה מבטא את כפירותיו והזיותיו בתור דעות שלו, הנו ככל הפקפקנים הספקנים והכפרנים שבעולם, אך מצער הדבר שהוא מנסה להשחיל את דעותיו כאלו רבנו חלילה סבור כך, ולפעמים נדמה כי ביודעין הוא מנסה להתעות את הקורא, ויש להיזהר בו].
ובהערותיי יש שנטיתי פעם לזה ופעם לאחר, ופעם לא זה ולא זה, מחמת שנראה לי כי התרגום הבלתי מדויק הוא שגרם לפירושם, ואם ימצא הקורא כי מה שכתבתי הם דברי המפרש פלוני ידע שאינו גנוב אתי אלא לקוח בהיתר מפני שעברתי על כולם עד כמה שידי מגעת, כן הרביתי לציין לדברי רבנו ממקום למקום בספר זה עצמו, כי יש ודבר אחד פירשו רבנו בכמה מקומות בכוונה תחלה כדי להסוות ולהסתיר את כוונתו ועם קירוב המקומות שבהם דבר על עניין מסוים אפשר אולי להבין מה שרצה, לפיכך במקומות אלה נמנעתי מלפרש וציינתי ליתר המקומות בלבד מתוך נאמנות לצוואתו לא לפרש בדבריו מה שאינו צפוי ונראה לעין בלתי מזוינת. כן ציינתי מקורות והשואות למקורות אחרים, למקרא, ולדברי חז"ל, ולספרות הפילוסופית היונית והערבית ואשר חלק מהם כבר צוינו על ידי קודמי. במקומות שרבנו הושפע או חולק על רס"ג ציינתי את הדבר, כי כפי שכבר אמרתי רס"ג היה נוטע אשל המחשבה בישראל, וכל אלה שבאו אחריו לרבות רבנו אינם אלא תלמידיו הניזונים מפירותיו, ויש שנטלו מהם וזרעו ונטעו ויעשו לעצמם פרי תנובה. ויש שבהרבה עלתה ידם על ידו כגון רבנו, אך אלמלא רס"ג יתכן ולא היינו זוכים לכל הקף העניינים שטפל בהם רבנו.
בהערותייי ציינתי פעמים רבות אפשרויות שונות של תרגום. כפי שכבר העירותי במקום אחר לא הוספתי אפשרויות תרגום אלה כדי להטריד את הקורא במטר מלים, אלא מתוך הניסיון למדתי לדעת כי יש שהמתרגם בוחר את המלה המתאימה ביותר והמדויקת ביותר לדעתו, והנה בא מעיין שאינו יודע שפת המקור ותולה באותה המלה דיוקים ודקדוקים שאין לשון המקור סובלם, ואלו עלתה על לבו של המתרגם שדווקא משום שבחר אותה המלה ידייקו ממנה ויתלו במחבר מה שלא עלתה על לבו לא היה כותבה והיה מעדיף מלה אחרת שהיא פחות מדויקת לדעתו, ובלבד שלא יתלו במחבר דברים שאין להם בסיס במקור, ואף בזאת מי לידו יתקע כף שלא ידייקו מן האחרונה דיוקים יותר רחוקים מבראשונה, ובשל זאת ציינתי בהערותיי את האפשרויות השונות של תרגום מלה מסוימת או משפט מסוים לשם מניעת דיוקים בלתי נכונים, כדי שהתרגומים השונים יגינו זה על זה בדרך של גומלין.
למהדורתי זו הוספתי מפתחות שונים שיש בהם לדעתי כדי להקל על המעיין, מפתח למקרא, ללשונות חז"ל, שמות, שרשים, עניינים, וכדומה.
בדעתי היה לספח כאן רשימה גדולה של מלים ערביות ומונחים פילוסופיים שבהם השתמש רבנו, ושלא תמיד בהוראה אחת, ושיהא כעין פירוש המלות הזרות שעשה ר"ש, אלא אף בצירוף מקומן ומיון הוראותיהם השונות, ואשר יש שהשתמש רבנו במלה אחת במקומות שונים בארבע הוראות שונות. ואשר ר"ש ואין צ"ל רי"ח טרפום וערבבום ככל העולה על דל שפתם ללא שום הבחנה, אך כאשר ראיתי שהרשימה גדלה מאד ואינה עניין לאגביות אלא לחוברת מיוחדת נחמתי ממחשבתי והנחתיה לעת מצא. [ ]
ואיני רשאי לסיים בלי להפטיר בשבח אכסניא של תורה הוא ניהו "מוסד הרב קוק" בראשות ד"ר יצחק רפאל נ"י והמנהל ר' זאב בלומנצוויג נ"י אשר לא חשכו כל מאמץ בהוצאתם לאור של כל ספרי רבנו הגדול במקורם בערבית ובתרגומי, תחלה כל פירוש רבנו לששה סדרי המשנה, והן עתה ספר המצוות, איגרת תימן, מאמר תחית המתים, ועוד. ואחרון אחרון חביב ספר זה אשר כתבו רבנו לעת זקנתו ושקע בו תמצית חייו, ולא מעט עמל ומחשבה השקיעו גם בהידורם ניאוים ושיפורם החיצוני ועליהם תבוא ברכת טוב, והאל הטוב ירחיב גבולם ויזכו לעשות כהנה וכהנה מתוך הרווחה ושלות הנפש.
בשם ה' אל עולם
בהיות שאתה, התלמיד היקר ר' יוסף ש"צ ב"ר יהודה נ"ע, כאשר עמדת לפני ובאת מקצווי הארץ ללמוד אצלי, גדלה מעלתך בעיני לעוצם להיטותך ללמודים. ולפי מה שראיתי בשיריך גודל תשוקתך לדברים העיוניים, והיה זה מאז הגיעוני איגרותיך ומליצותיך מאלכסנדריה, בטרם אבחן רמתך השכלית ואמרתי ושמא תשוקתו גדולה מהשגתו.
וכאשר הסדרת לפני מה שכבר למדת ממדעי התכונה, ומה שכבר ידעת מן המדעים מדברים ההכרחיים להיות מצע לפניהם , הוספתי בך אהבה לטוב תבונתך ומהירות תפישתך, וראיתי כי תשוקתך ללמודים גדולה מאוד, והנחתיך להכשיר את עצמך בהם ביודעי את תכליתך. וכאשר הסדרת לפני מה שכבר למדת ממלאכת ההגיון, נקשרה תקוותי בך, וראיתיך ראוי לגלות לך סודות ספרי הנבואה, עד שתדע מהם מה שראוי שידעוהו השלמים.
והחילותי לרמוז לך רמזים ולהעיר לך הערות , וראיתי שאתה דורש ממני עוד ועוד, ואילצתני לבאר לך דברים מן העניינים האלוהיים, ושאודיעך הנחות ה"מתכלמין" הללו, והאם אותם הדרכים הוכחתים, ואם לאו מאיזו אומנות הם . וראיתיך שכבר קלטת משהו מהם מזולתי , ואתה נבוך, והחלו בלבך היסוסים, ונפשך הנכבדה דורשת ממך למצוא דברי חפץ , ולא [ג] חדלתי לדחותך מכך ולצוות עליך לקחת את הדברים בהדרגה. מטרתי שיושג לך האמת בדרכיו, לא שיבוא הנכון בדרך מקרה. ולא נמנעתי בעתות פגישותינו, כאשר נזכר פסוק או לשון מלשונות חכמים שיש בו הערה על עניין מופלא - מלבאר לך אותו. וכאשר גזר ה' על הפרידה, ופנית לאשר פנית, עוררו בי אותם הפגישות יוזמה שכבר שככה בי, ועוררני העדרך לחבור מאמר זה אשר חיברתיו לך ולדומיך - ומעטים הם! ועשיתיו פרקים מחולקים, וכל מה שייכתב ממנו יגיע אליך ראשון ראשון באשר תהיה, ואתה שלום. [ד]
הערות:
הערת המתרגם: ברור כי פתיחה זו באה בעקבות האמור באברהם אבינו "ויקרא שם בשם ה' אל עולם" בראשית כא, לג. לרמוז כי פעולתו בספר זה היא המשך קריאתו של אברהם לפרסם אמיתת יחוד ה' בעולם. ולא רק כאן פתח רבנו בפסוק זה, אלא כך הוא נוהג בכל ספריו, וכך פתח את פירושו למשנה, וכך בספרו משנה תורה, וספר המצות, ועוד. ולהבנת פסוק זה ראה לקמן חלק ג פרק כט. וראיתי מי שדימה שזו השפעה ערבית, ואינו נכון, כי אין הערבים פותחים "באסם אללה רב אלעאלמין", אלא "באסם אללה אלרחמן אלרחים".
הערת המתרגם: הר"ש שינה קטע זה ללא צורך.
הערת המתרגם: הכוונה ממקום רחוק, כי ר' יוסף בא מעיר סיבטה שבצפון אפריקה. והכוונה כאשר בא למעשה ועמד לפניו, ולא כדברי האפודי שפירש כאשר זמם לבוא. וראייתו אינה מאומה, כי מה שכתב רבנו "והיה זה מאז הגיעוני", מוסב על "ולפי מה שראיתי בשיריך", ולא על תחילת הדבור.
הערת המתרגם: "חרץ". ור"ש "זריזותך" ואינו נכון, ונתחלפה לו בעברית "חרוץ".
הערת המתרגם: "מקאמאת" משא או תוכחה או דברי מסורת וקבלה הנאמרים ברבים, וכמנהגם שדברי מליצה הנשלחים לאדם גדול קוראים אותם בפני הרבים. ויתכן שהיה צריך לתרגם "משאותיך". ובר"ש "וחרוזיך" וכך הוא בשימוש ההמון, ואין זה הכרחי.
הערת המתרגם: והר"ש הניח המלה כערבית "ציורך", והוא אפשרי.
הערת המתרגם: אז כאשר שלחת איגרותיך ושיריך.
הערת המתרגם: הכוונה: הודעתני במכתב מה שכבר הספקת ללמוד. והר"ש "וכאשר קראת עמי מה שקראת" והשמיט את המלה "קד" שכבר, ולא נכון לעשות כן.
הערת המתרגם: המכשירים את האדם לקראת המדעים האלוהיים.
הערת המתרגם: ר"ש השמיט כפילות זו, כמנהגו, וכבר העירותי על כך פעמים רבות בפירוש רבנו למסכת אבות.
הערת המתרגם: כת פילוסופית מוסלמית, שתורתם נקראת "עלם אלכלאם" מעין "מדעי הרוח" מדע שאינו מעשי, מיסודו של עלי אבו אלחסן אלאשערי. וכל תורתו מבוססת על ההיקש וההשוואה הויכוחיים, בניגוד ל"מועתזלים" שתורתם מבוססת על ההכרעות השכליות, וספרים רבים חיברו אנשי כת זו, שמעטים מהם קיימים כיום.
הערת המתרגם: כלומר, ההנחות של המותכלמין שיתבארו לקמן בפרקים עא, עב, עג, עה, אם הם דרכי הוכחה או אמנות הטעיה ברוב דברים.
הערת המתרגם: חוששני שהכוונה על רס"ג בספרו האמונות והדעות בשני המאמרים הראשונים, ראה שם מהדורתי.
הערת המתרגם: "בדתך" ובמונק "בד'תך". והכוונה: מכרסמים בלבו תמיהות. ובר"ש "כבר דפקתך הבהלה".
הערת המתרגם: קהלת יב, י. ובפירושו לסנהדרין פ"י מ"א פירש פסוק זה למצוא דרך האמת ורעיון הצדק. ראה שם מהדורתי עמ' רג. [ג]
<h2>פתיחה</h2>
הודיעני דרך זו אלך כי אליך נשאתי נפשי .
אליכם אישים אקרא וקולי אל בני אדם .
הט אזנך ושמע דברי חכמים ולבך תשית לדעתי .
מאמר זה מטרתו הראשונית ביאור עניני שמות שנאמרו בספרי הנבואה.
מאותן השמות שמות משותפים, והבינום הסכלים לפי אחד העניינים אשר עליהם נאמר אותו השם המשותף.
ומהם מושאלים והבינו גם אותם לפי העניין הראשון אשר הושאלו ממנו.
ומהם מסופקים פעמים אפשר לחשוב בהם שנאמרו מתוך אי הקפדה, ופעמים אפשר לחשוב בהם שהם משותפים.
ואין הכוונה במאמר זה להבין את כולם להמון ולא למתחילים בעיון, ולא ללמד מי שלא עיין אלא בידיעת התורה, כלומר: דיניה, כי מטרת* כל המאמר הזה, וכל שהוא מסוגו, הוא ידיעת התורה באמת.
אלא מטרת המאמר הזה להעיר לאדם דתי, שכבר נקבע בלבו והושג בדעתו אמיתת תורתנו, והוא שלם בדתו ומידותיו, ועיין במדעי הפילוסופים וידע ענייניהם , ומשכו השכל האנושי והדריכו להעמידו במעונו , ועמדו בפניו פשטי התורה, ומה שלא הצליח להבינו, או שהבין אותו מענייני השמות המשותפים או המושאלים או המסופקים , וישאר במבוכה והיסוס;
- או שיימשך אחר שכלו ויעזוב מה שידע מאותם השמות, ויחשוב שעזב יסודות התורה;
- או שיעמוד כפי מה שהבין מהם ולא ימשך אחר שכלו, ונמצא שפנה אחור משכלו ופירש ממנו, ויחשוב עם זאת שהוא הביא על עצמו נזק [ה] והפסד בדתו, וישאר עם אותם הדעות הדמיוניות תוך הרגשת צער ומועקה, ולא חדל להיות בכאב לב ומבוכה גדולה.
וכלל מאמר זה עניין אחר, והוא ביאור משלים סתומים מאוד שנאמרו בספרי הנביאים, ולא נתפרש שהם משל, אלא ייראה לסכל ולפתי שהם כפשטם ואין להם עניין נסתר.
וכאשר יתבונן בהם החכם באמת, ויבינם כפשטם, תהיה לו בכך מבוכה גדולה.
וכאשר נבאר לו אותו המשל, או נעירהו שהוא משל, ימצא הדרך הנכון וינצל מאותה המבוכה.
ולפיכך קראתי מאמר זה מורה הנבוכים. ואיני אומר שמאמר זה מיישב כל הספקות למי שמבינו, אבל אני אומר שהוא מיישב רוב הספקות והחמורות שבהן.
ואל ידרוש ממני הנבון, ואל יתלה תקוותיו שבכל מקום שאזכיר עניין מסוים שאני אשלימנו, או אם התחלתי לבאר עניין משל מן המשלים שאני אסיים כל מה שנאמר באותו המשל, כי דבר זה אי אפשר לשום משכיל לעשותו בלשונו למי שהוא מדבר עמו , כל שכן לקובעו בספר, כדי שלא יהיה מטרה לכל סכל שחושבים עליו שהוא חכם, שיירה חצי סכלותו כלפיו.
וכבר בארנו בחיבורינו בהלכה כללים מסוג זה והעירונו על עניינים רבים. והזכרנו בהם כי מעשה בראשית הם מדעי הטבע , ומעשה מרכבה הם מדעי האלוהות , ובארנו אמרם ולא במרכבה ביחיד, אלא אם כן היה חכם ומבין מדעתו, מוסרין לו ראשי הפרקים , ולכן אל תבקש ממני כאן אלא ראשי הפרקים. ואפילו אותם ראשי הפרקים אינם במאמר זה לפי סדר, ולא ברציפות, אלא מפוזרים ומעורבים בעניינים אחרים ממה שאני חושב לבאר. כי מטרתי שיהו מושגי האמת נוצצים מתוכם ושוב נעלמים, כדי שלא יהא נגד המטרה האלוהית, אשר לא יתכן לעשות נגדו, שעשה את מושגי האמת השייכים להשגתו נסתרים מהמון בני אדם, אמר סוד ה' ליריאיו .
ודע, כי גם עניני הטבע אי אפשר ללמד בפירוש מקצת תחילותיהם כפי שהם. וכבר ידעת אמרם ז"ל ולא במעשה בראשית בשניים. ואם יבאר אדם כל אותם הדברים בספר, נמצא שכבר דרש לאלפי בני אדם. ולפיכך נאמרו גם עניינים אלה בספרי הנבואה במשלים, וגם חכמים ז"ל דברו בהם בחידות ומשלים, נהייה בעקבות כתבי הקדש. לפי שהם דברים שיש בינם לבין מדעי האלוהות [ו] קשר גדול, וגם הם סודות מסודות המדע האלוהי.
ואל תחשוב שאותם הסודות הגדולים ידועים עד סופם ותכליתם לאחד מבני אדם, לא! אלא פעמים נוצץ לנו האמת עד שנחשבהו יום, ומיד יעלימוהו החומרים וההרגלים עד שנשוב בלילה אטום, קרוב למה שהיינו בו בתחילה.
והרי אנו דומין למי שהבריק לו הברק פעם אחר פעם והוא בלילה אפל מאוד.
יש ממנו מי שיברק לו הברק פעם אחר פעם, עד שכאלו הוא ביאור תמידי בלי הפסק, ויהיה הלילה אצלו כיום. וזו היא מעלת גדול הנביאים, אשר נאמר לו ואתה פה עמוד עמדי , ונאמר בו כי קרן עור פניו וכו' .
ומהם מי שהבריק לו פעם אחת בכל לילו, והיא מעלת מי שנאמר בהם ויתנבאו ולא יספו.
ומהם מי שיהיה בין הברקה להברקה הפסקות גדולות או קטנות .
ומהם מי שלא הגיע למעלה שתואר אפלתו בברק, אלא בגוף מבהיק או כיוצא בו מן האבנים ודומיהן, שהם מאירים בחשכת הלילה. ואף גם אותו האור המועט הזורח עלינו אינו תמידי, אלא נוצץ ונעלם, כאלו הוא להט החרב המתהפכת .
ולפי המצבים האלה משתנים מעלות השלמים. אבל אותם שלא ראו אור אף פעם אלא הם מגששים באפלתם והם אשר נאמר בהם:
לא ידעו ולא יבינו בחשכה יתהלכו ,
ונעלם מהם האמת לגמרי על אף עוצם בהירותו כמו שאמר בהם:
ועתה לא ראו אור בהיר הוא בשחקים ,
והם המון עמי הארץ, אין מקום להזכירם כאן במאמר זה.
ודע, כי כאשר ירצה אחד השלמים כפי מעלת שלמותו, לומר דבר ממה שהבין מן הסודות הללו, בין בפיו בין בקולמוסו, לא יוכל לבאר ואפילו כדי השגתו ביאור שלם באופן מסודר, כדרך שהוא עושה בשאר המדעים אשר לימודם ידוע. אלא יארע לו בלמדו לזולתו כפי שאירע לו בלמדו לעצמו, כלומר: שיהא הדבר מופיע וצץ ושוב נעלם, כאלו טבע הדבר הזה ריבויו ומיעוטו כך הוא.
ולפיכך כאשר רוצה כל חכם אלוהי "רבאני" משיג האמת ללמד דבר מן הסוג הזה, אינו מדבר בו כי אם במשלים וחידות. והרבו המשלים ועשאום שונים במין ואף בסוג .
וברובם עשו שיהא העניין שהמטרה הבנתו בתחילת המשל או באמצעיתו או בסופו, אם לא ימצא משל התואם את העניין המכוון מתחילתו ועד סופו. והניחו את העניין שרצו ללמדו למי שמוכשר לדעת אותו, ואף על פי שהוא עניין אחד מסוים מפוזר במשלים רבים מרוחקים .
ויותר עמוק מזה שיהא המשל האחד עצמו [ז] משל לכמה עניינים: מתאים תחילת המשל לעניין, ומתאים סופו לעניין אחר. יש שהוא כולו משל לשני עניינים קרובים מאותו סוג מדע. עד שאפילו מי שרוצה ללמד בלי משל ולא חידה, יהיה בדבריו מן העמקות והקיצור עד כדי שיהא כמו המשל והחידה . כאלו המלומדים והחכמים מונהגים אל העניין הזה על ידי הרצון האלוהי, כדרך שהם מונהגים על ידי מצביהם הטבעיים .
הלא תראה כי ה' יתעלה זכרו, כאשר רצה להביאנו לידי שלמות ותקינות מצבי חברתנו במצותיו המעשיות , אשר לא יתכן זה אלא לאחר מושגים מושכלים, תחילתן השגתו יתעלה כפי יכולתנו , אשר לא יתכן דבר זה כי אם במדע האלוהי, ולא יושג אותו המדע האלוהי אלא לאחר מדעי הטבע, כי מדע הטבע תוחם את המדע האלוהי, וקודם לו בזמן הלמוד, כפי שנתבאר למי שעיין בכך . ולפיכך עשה יתעלה פתיחת ספרו במעשה בראשית שהוא מדע הטבע כמו שביארנו .
ומחמת גודל הדבר ורוממותו, ומחמת חוסר יכולתנו להשיג הדברים הגדולים כפי שהם, נאמרו לנו הדברים העמוקים, אשר הוזקקה החכמה האלוהית להודיענו אותם, במשלים וחידות ובדברים סתומים מאוד. כמו שאמרו ז"ל להגיד כוח מעשה בראשית לבשר ודם אי אפשר, לפיכך סתם לך הכתוב בראשית ברא אלוהים וכו' . הנה העירוך כי הדברים האלה האמורים סתומות , וכבר ידעת דבר שלמה:
רחוק מה שהיה ועמוק עמוק מי ימצאנו .
ועשה את הדבור בכל זה בשמות המשותפים, כדי שיבינום ההמון לפי עניין שהוא כדי הבנתם וחולשת דעתם, ויבינם השלם שכבר למד באופן אחר.
וכבר אז הבטחנו בפירוש המשנה שאנו נבאר עניינים מופלאים ב"ספר הנבואה" וב"ספר התיאום", והוא ספר אשר הבטחנו שנבאר בו עניינים הקשים שבכל הדרשות אשר פשטיהן נוגדים מאוד את האמת מחוץ לכל מושכל והם כולם משלים. וכאשר החילותי זה שנים מספר באותם הספרים וחיברתי בהם חלק, לא ישר בעיני מה שהתחלתי לבאר באותה הדרך , לפי שראיתי שאם אבאר במשלים ואסתיר מה שראוי להסתיר, הרי לא יצאנו מן ההנחה הראשונה, וכאלו החלפנו דבר בדבר ממין אחד . ואם אבאר מה שצריך לבאר, הנה לא יתאים הדבר להמון בני אדם , והרי אין [ח] כוונתנו אלא לבאר עניני הדרשות ופשטי הנבואה להמון.
וראיתי עוד, שאותם הדרשות כאשר רואה אותן הסכל מציבור הרבנים, לא יקשה לו מהם מאומה, כי אין הסכל הפתי הריק מידיעת טבע המציאות מרחיק את הנמנעות. וכאשר יראה אותן שלם מעולה לא ימלט מאחד משני דברים:
- או שיפרשם כפשוטם ותהיה לו מחשבה רעה על האומר ויחשבהו לסכל, ואין בכך הרס ליסודות האמונה .
- או שיחשוב שיש להן סוד הרי זה ניצול ודן את האומר לזכות, בין שנתבאר לו סוד אותו הדבר או שלא נתבאר.
אבל עניין הנבואה וביאור דרגותיה וביאור משלי ספריה, הרי במאמר זה יתבאר באופן אחר של ביאור . ובגלל עניינים אלו הנחתי מלחבר אותם שני הספרים כפי שהיו , והסתפקתי בהזכרת יסודות האמונה וכמה כללים במושגי האמת בקצור ורמז הקרוב לביאור, כפי שהזכרנו בחיבור הדינים הגדול משנה תורה .
אבל מאמר זה הרי דברי בו עם מי שנתפלסף, כפי שהזכרתי, ולמד מדעים אמיתיים והוא מאמין בדברים התורתיים, נבוך בענייניהם, אשר גורמי המבוכה בהם השמות המסופקים והמשלים.
ויש שאביא פרקים במאמר זה שלא יהא בהם הזכרת שם משותף,
אלא יהיה אותו הפרק הצעה לזולתו,
או יהיה אותו הפרק הערה על עניין מענייני שם משותף שלא רציתי להזכיר בפירוש אותו השם באותו המקום,
או יהא הפרק מבאר משל מן המשלים,
או מעיר על פרשה מסוימת שהיא משל.
או שיהיה הפרק כולל עניינים מופלאים שאפשר שיבינו בהם הפך האמת, מחמת שתוף שמות,
או מחמת הבנת המשל כאלו הוא הנמשל, או הבנת הנמשל כאלו הוא משל.
חלק ראשון
<h2>הקדמה</h2>
והואיל והזכרתי את המשלים נקדים הקדמה, והיא זו.
דע, כי מפתח הבנת כל מה שאמרו הנביאים ע"ה וידיעת אמיתותו, הוא הבנת המשלים וענייניהם וביאור לשונותיהם , כבר ידעת אמרו יתעלה:
וביד הנביאים אדמה ,
וידעת אמרו:
חוד חידה ומשול משל ,
וידעת כי מחמת ריבוי שימוש הנביאים במשלים אמר הנביא:
המה אומרים לי הלא ממשל משלים הוא .
וכבר ידעת מה שפתח בו שלמה:
להבין משל ומליצה דברי חכמים וחידותם .
אמרו במדרש:
למה היו דברי תורה דומים עד שלא עמד שלמה, לבאר שהיו מימיה עמוקים וצוננים, ולא היה אדם יכול לשתות מהן.
מה עשה פקח אחד? ספק חבל בחבל ומשיחה למשיחה, ודלה ושתה.
כך היה שלמה ממשל למשל ומדבר לדבר עד שעמד על דברי [ט] תורה ,
זה לשונם. ואיני חושב שידמה אחד מבעלי הדעות השלמות שדברי תורה הרמוז עליהן כאן, אשר בקש עצות להבנתם על ידי הבנת עניני המשלים, הם דיני עשיית הסוכה והלולב * ודין ארבעה שומרים, אלא הכוונה כאן הבנת העמוקות בלי ספק. ושם אמרו רבנן:
אמרי, זה שהוא מאבד סלע או מרגלית בתוך ביתו, עד שהוא מדליק פתילה באיסר מוצא את המרגלית. כך המשל הזה אינו כלום, ועל ידי המשל אתה רואה את דברי תורה .
גם זה לשונם. התבונן ביאורם ז"ל, שסתרי דברי תורה הם המרגלית, ופשטו של כל משל אינו כלום. והיאך דמו מסתרי העניין המשול בפשט המשל למי שאבדה לו מרגלית בביתו, והוא בית אפל ובו חפצים רבים, שאותה המרגלית מצויה אלא שאינו רואה אותה ואינו יודעה, והרי כאילו היא מחוץ לרשותו, כיון שנמנעה אפשרות התועלת בה עד שידליק את הנר כפי שהזכיר, אשר כמוהו הבנת עניין המשל.
אמר החכם:
תפוחי זהב במשכיות כסף דבר דבור על אפניו ,
ושמע ביאור עניין זה אשר הזכיר. "משכיות" הם הפיתוחים המרושתים, כלומר: שיש בהם מקומות מחוררים, שחוריהם דקים מאוד כמו מעשה הצורפים, ונקראו כך מפני שהראות עוברת בהם. תרגום וישקף - ואסתכי. אמר, כי כמו תפוח זהב בתוך רשת של כסף, אשר חוריה דקים מאוד, הוא הדבר הדבור על אפניו .
התבונן כמה נפלא הוא הדבר הזה בתיאור המשל המחוכם! לפי שהוא אומר כי הדבר שהוא בעל שני פנים, כלומר: שיש לו פשט וסוד, ראוי שיהא פשטו נאה ככסף, וראוי שיהא תוכו יותר נאה מפשטו, עד שיהא תוכו ביחס לפשטו כזהב לגבי הכסף; וראוי שיהא בפשטו מה שיורה למתבונן על מה שיש בתוכו, כמו התפוח הזהב הזה, שכוסה ברשת של כסף שנקביה דקים מאוד, אשר כאשר רואים אותו מרחוק או בלי התבוננות מעמיקה, אפשר לחשוב בו שהוא תפוח כסף, וכאשר יתבונן בו היטב בעל עין חדה, יתברר לו מה שיש בתוכו, וידע שהוא זהב.
וכך הם משלי הנביאים ע"ה, פשטיהם חכמה מועילה בעניינים רבים, מכללם תיקון מצבי החברה האנושית כפי שנראה מפשטי משלי ודברים הדומים לכך, ותוכן חכמה מועילה בהשגת הדעות האמיתיות כפי אמיתותן.
ודע כי המשלים הנבואיים יש בהם שני דרכים:
- מהם משלים שכל מלה שבאותו המשל כוללת עניין,
- ומהם אשר כל המשל מורה על כל העניין הנמשל, ויבואו באותו המשל מלים רבות מאוד שאין כל מלה מהן מוסיפה דבר באותו העניין הנמשל, אלא נאמרו ליפות המשל והסדרת הדברים בו, או כדי להוסיף בהסתרת העניין הנמשל. ויהיה סדר הדברים כפי מה שראוי לפשט אותו המשל, והבן זה היטב.
והנה לדוגמת הסוג הראשון מן המשלים הנבואיים, אמרו:
והנה סולם מצב ארצה וכו' ,
הרי אמרו סלם מורה על עניין מסוים,
ואמרו מצב ארצה מורה על עניין שני,
ואמרו וראשו מגיע השמימה מורה על עניין שלישי,
ואמרו והנה מלאכי אלוהים מורה על עניין רביעי, [י]
ואמרו עולים מורה על עניין חמישי,
ואמרו ויורדים מורה על עניין ששי,
ואמרו והנה ה' נצב עליו מורה על עניין שביעי.
נמצא שכל מלה האמורה במשל זה היא לעניין נוסף בתוך הכללות הנמשלת .
אבל דוגמת הסוג השני מן המשלים הנבואיים הוא אמרו:
כי בחלון ביתי בעד אשנבי נשקפתי, וארא בפתאים אבינה בבנים נער חסר לב, עובר בשוק אצל פנה ודרך ביתה יצעד, בנשף בערב יום באישון לילה ואפלה, והנה אשה לקראתו, שית זונה ונצורת לב, הומיה היא וסוררת וגו', פעם בחוץ פעם ברחובות וגו', והחזיקה בו וגו', זבחי שלמים עלי וגו', על כן יצאתי לקראתך וגו', מרבדים רבדתי וגו', נפתי משכבי וגו', לכה נרוה דודים וגו', כי אין האיש בביתו וגו', צרור הכסף וגו', הטתו ברוב לקחה בחלק שפתיה תדיחנו ,
עניין הכללות הזו היא האזהרה מלהימשך אחר תענוגות הגופות ותאוותיהן, ודימה את החומר, שהוא סיבת כל התאוות הגופניות הללו באשה זונה והיא גם אשת איש. ועל משל זה בנה את כל ספרו.
ונבאר בכמה פרקים מן המאמר הזה את חכמתו בדמותו את החומר לאשת איש זונה , ונבאר היאך סיים ספרו זה בשבח האישה אם לא הייתה זונה, אלא מצטמצמת בתיקון ביתה ומצב בעלה. וכל המעצורים הללו העוצרים את האדם מלהגיע לשלמותו הסופית, וכל מגרעת שתהיה באדם, וכל עברה, אינם באים לו אלא מחמת החומר בלבד, כמו שנבאר במאמר זה .
והנה סיכום זה הוא המובן מכל המשל הזה, כלומר: שלא יהא האדם נמשך אחר בהמיותו בלבד, כלומר: חומרו, כי חומר האדם הנוכחי הוא חומר שאר בעלי חיים הנוכחי .
וכיון שכבר ביארתי לך את זה וגליתי לך סוד משל זה, אל תטריד את מחשבתך לומר ומה עניין אמרו "זבחי שלמים עלי היום שלמתי נדרי", ואיזה עניין נכלל באומרו "מרבדים רבדתי ערשי", ואיזה עניין נוסף על הכללות הזו באומרו "כי אין האיש בביתו", וכך כל שאר מה שנאמר בפרשה זו, כי כל זה המשך לשון לפי פשט המשל, כיון שהמצבים האלה שהזכיר הם סוג מצב הזונים, וכך הדיבורים האלה וכיוצא בהם הם מסוג דברי הנואפים זה עם זה.
והבן ממני את זה היטב כי הוא יסוד גדול וחשוב במה שאני רוצה לבאר, וכאשר תמצאני באחד מפרקי מאמר זה מבאר עניין אחד המשלים, והעירותיך על כללות הנמשל מה היא, אל תחקור אחר כל פרטי העניינים שנאמרו באותו המשל ותרצה למצוא להן תיאום עם העניין הנמשל, מפני שזה יובילך לאחד משני דברים:
- או שיטה אותך מן העניין המכוון במשל,
- או שיחייב אותך לבאר דברים שאין להן ביאור, ולא נאמרו כדי לבארן. ותביא אותך התחייבות זו לכגון אותם ההזיות המרובות שהוזים ומחברים בהן רוב כתות העולם בזמננו זה, מפני שכל אחד מהם רוצה להמציא איזה עניין לדברים שלא נתכוון בהם אומרם למאומה ממה שחושבים הם .
אלא לעולם תהיה מטרתך ברוב המשלים ידיעת הכללות אשר ידיעתה היא המכוון, ויספיק לך במקצת דברים שתבין מדברי שפרשה פלונית משל, ואף על פי שלא אבאר שום דבר נוסף. כי כאשר תדע שהיא משל, יתבאר לך מיד לאיזה דבר היא משל, כמי שמסלק דבר החוצץ בין הראות והנראה * . [יא]
הערות:
הערת המתרגם: תהלים קמג, ח. וכוונת רבנו בפסוק זה: למדני דעת, כלומר: סלק המעצורים מלפני כדי שאוכל להעמיק בדרך זו אשר אני הולך בה, כי השגתך משאת נפשי. ולא כדברי אפודי ושם טוב ואברבנאל.
הערת המתרגם: משלי ח, ד. אישים ובני אדם האמורים כאן הם המשכילים בעלי הדעת והתבונה, ולהם רבנו קורא ועימהם רבנו מדבר, ולא עם בעלי החיים הולכי על שתים.
הערת המתרגם: שם כב, יז. וכוונת רבנו ע"פ פירוש חז"ל בחגיגה טו, ב. שאע"פ שיביא בספרו זה דעות מלומדים וחכמים שונים אך לבך תשית לדעתי.
הערת המתרגם: "שמות" כולל שמות עצם, ושמות תואר, ואף שמות פעולה, וכפי שיפורט לקמן.
הערת המתרגם: פעמים אפשר לחשוב שנאמרו בהשאלה דרך אי הקפדה, ופעמים אפשר לחשוב שהם משותפים לשני מובנים. כגון "חי" לאדם, ולירק המחובר, ולבלתי מבושל.
הערת המתרגם: כיון שאמר "בידיעת התורה", בא מיד לפרש לצמצם ולהגביל על איזה מקצוע בתורה כוונתו עתה, כי "ידיעת התורה" בסתם ובאופן החלטי היא גם ידיעת נשמת התורה, ולאנשיה דווקא נכתב ספר זה. ורי"ח בלבל קטע זה.
* . לפי ס. כי אין מטרת.
הערת המתרגם: "אעתקאדה" - דעה שנתגבשה אצלו וסוכמה מתוך חקירה וידיעה בסיסית, ואינה סתם אמונה, כפי שתרגם הר"ש. וכבר הגדיר היטב מלה זו רס"ג בהקדמתו לספרו האמונות ודעות, ראה שם מהדורתי עמ' יא הערה . וראה לקמן בחלק זה פרק נ. ובספר המצות עשה א, כתב "נעתקד" ובריש הלכות יסודי התורה תרגמה "לידע".
הערת המתרגם: כי מי שאינו שלם בדתו לא יטרידהו מאומה, יתהלך במישרים.
הערת המתרגם: במעון השכל.
הערת המתרגם: "עאקתה" עצרוהו, עמדו בפניו. והר"ש "הציקוהו" ולא דק.
הערת המתרגם: כלומר: או שלא הצליח להבינו כלל, או שהבינו שלא במובנו הרצוי שם אלא במובן אחר שאינו עניין לשם. והר"ש לא הבין דברי רבנו, ואף הטעה את הרי"ח.
הערת המתרגם: "דהשה" תימהון העוצר את האדם מלהחליט לכאן או לכאן, תהייה. ובר"ש "בהלה".
הערת המתרגם: כפי הבנתו שאינה נכונה, וכפי שרבנו קורא אותם להלן "הדעות הדמיוניות". ולדוגמא בראותו מונחי הגשמה במושגי האלוהות, והרי השכל מחייב שאין להגשים כלפי מעלה, ואינו יודע ביאור לאותם המונחים, והרי הוא במבוכה אם ילך אחר שכלו ויחשוב שהוא נגד יסודות התורה כפי שהבינם [ה] בטעות, או ידחה את המושכל וילך אחר מה שהבין כדי שלא יקצץ בנטיעותיו הדמיוניות.
הערת המתרגם: "ד'אהל" תרגמתי אמנם "פתי", אם כי הוראתה המדויקת, שכחה, העלמה, אי ידיעה, בורות, ואינה מגרעת יצירתית כפתיות. ובר"ש "נבהל". וראה לעיל הערה .
הערת המתרגם: אפשר לתרגם מסלק כל הקושיות, או דוחה כל הקושיים.
הערת המתרגם: "יחאורה" משוחח עמו, נושא ונותן.
הערת המתרגם: "יט'ן בה", וברי"ח "החושב" ואינו נכון. כי בזה הנחשב בעיני הדומים לו שהוא חכם הסכנה גדולה יותר, שהוא מטמטם את עיני אחרים וטח את לבותם מהשכיל.
הערת המתרגם: הכוונה על פירוש המשנה ומשנה תורה, שהם ספרים המיועדים להלכה ולתורת עשיית המצוות הנקרא "פקה" ועניני מחשבה נאמרו בהם באגב.
הערת המתרגם: בפירוש המשנה חגיגה פ"ב מ"א שהם מכנים במעשה בראשית למדעי הטבע והמחקר בראשית הבריאה. ובהלכות יסודי התורה פ"ד הלכה י' וביאור כל אלו הדברים שבפרק שלישי ורביעי הוא הנקרא מעשה בראשית.
הערת המתרגם: בחגיגה שם כתב: וכוונתם במעשה מרכבה המדע האלוהי, והוא הדיבור על כללות המציאות ועל מציאות הבורא ודעתו ותאריו וחיוב הנמצאים ממנו, והמלאכים והנפש והשכל הנצמד לאדם ומה שאחרי המות. ובהלכות יסודי התורה פ"ב הלכה יא: וביאור כל העיקרים שבשני פרקים אלו הוא הנקרא מעשה מרכבה.
הערת המתרגם: חגיגה יג א.
הערת המתרגם: תרגום מילולי "האמתיות" וכ"ה בר"ש.
הערת המתרגם: כלומר: שמטבע הדברים לא יתכן ואי אפשר לנהוג אחרת, כי בעניינים אלה כשהאדם מבטא מושג מסוים, מצטייר בלב השומע באופן שונה מכפי שהוא בלב המשמיע, ואם כן כל כמה שתבאר ותרחיב, עדין רמז ומשל הוא. וכמו שביאר רבנו לקמן ד"ה ודע כי כאשר.
הערת המתרגם: להשגת מציאותו יתעלה.
הערת המתרגם: תהלים כה יד. ופירושו כי סוד ידיעת ה' והשגתו אינה אלא ליראיו.
הערת המתרגם: כלומר: ראשי הפרקים של עיקריהם ויסודותיהם כפי אמתת מציאותם.
הערת המתרגם: חגיגה פ"ב מ"א. ומענינת מאוד ההבנה שהבין רבנו בצעירותו לשון זה "ולא במעשה בראשית בשנים" ראה שם מהדורתי ובהערות.
הערת המתרגם: "אקתפאא" - לנהות, ללכת [ו] בעקבות, חיקוי.
הערת המתרגם: אפשר לתרגם "מופיע" כרי"ח.
הערת המתרגם: הרגלי תענוגיו והנאותיו של אדם הם גורמים גדולים בהעלמת האור, וראה לקמן סוף פרק לא הגורם הרביעי.
הערת המתרגם: אפשר לתרגם: באפלה מוחלטת קרוב למצב.
הערת המתרגם: ר"ש הוסיף משלו "במעט הפרש" וראה הערה .
הערת המתרגם: דברים ה כח. וראה לקמן פרק יג. והכוונה שנשאר ברציפות ההשגה, וראה גם ח"ג פרק נא, והלכות יסודי התורה פ"ז הלכה ו.
הערת המתרגם: שמות לד כט. ור"ש הוסיף כאן משלו "ויש מי שיהיה לו בין ברק וברק הפרש רב, והיא מדרגת רוב הנביאים" ודרכו לנהוג בדברי רבנו כבתוך שלו, כפי שהעירותי בפירוש המשנה אבות.
הערת המתרגם: במדבר יא כה. והיא מעלת רוח הקדש, וראה לקמן ח"ב פרק מה. ודלא כרס"ג. ראה במדבר שם מהדורתי.
הערת המתרגם: תרגום מלולי מדוייק "מנוחות רבות או מעטות".
הערת המתרגם: בר"ש ורי"ח "עליו" ואינו נכון, כי הכוונה על ההברקות הרעיוניות וההשראה שאדם מרגיש לעתים בעסקו במושכלות ומבין בהם יותר מבזמנים אחרים.
הערת המתרגם: בראשית ג כד. ורמז חשוב מאוד רמז רבנו בתקעו פסוק זה כאן. וראה לקמן ח"א פרק מט ולשון רבה שהביא רבנו שם מתהפכים פעמים אנשים פעמים נשים פעמים רוחות פעמים מלאכים.
הערת המתרגם: תהלים פב ה.
הערת המתרגם: איוב לז כא.
הערת המתרגם: נקד: למד פתוחה מם דגושה נעה.
הערת המתרגם: נקד למד קמוצה מם רפויה נחה.
הערת המתרגם: מלה ערבית נרדפת למלת "אלהי", כי בערבית "אללה" או "רב" שמות ה'. ולא ידעתי לה תרגום לכן הנחתיה כמו שהיא. ור"ש ורי"ח תרגמו "רבני" וראה אפודי ושם טוב ואברבנאל שטעו לפרש "אלהי" יודע פילוסופיא, "רבני" - יודע תלמוד.
הערת המתרגם: לא רק במין המשלים כאשר שניהם ממבט פעולה אחת, אלא אף בסוג וממבטים שונים, וכפי שפירש האפודי, שהאחד דמה את החומר הראשון לאשה זונה בשל קבלו הצורות, והשני בלבנת הספיר בשל היותו חסר צורה.
הערת המתרגם: כלומר, שברובם הנמשל הוא רק בחלק של המשל והשאר פטומי מילי.
הערת המתרגם: כלומר, [ז] שפעמים לא רכזו את כל הנמשל במשל אחד אלא מפוזר במשלים שונים.
הערת המתרגם: אפשר לתרגם מן העמקות והקצור מה שמשמש במקום המשל והחידה.
הערת המתרגם: כמו שהטבע מושך את האדם ומכריחו לעשות פעולות, אף שבמחשבתו אינו רוצה אותם, כגון אדם מוכרח לישון על אף שהוא מעדיף לעיין בדברי חכמה. כך האדם מוכרח לדבר במשל, אם כי היה מעדיף לבטא את מחשבותיו ביתר בהירות, אילו היו בנמצא מלים התואמות את המשתרטט במח והנארג בלב.
הערת המתרגם: מצות שבין אדם לחברו העוסקות בקיום סדרי החברה והמדינה, וכפי שיתבאר בדברי רבנו בחלק ג בטעמי המצוות. וכוונת רבנו כנראה שאין אותן המצוות יכולות למלא את ייעודן כפי הבנת רבנו, כי אם לאחר שיגובשו לאדם מושגים מושכלים על מהותן ותכליתן וידיעת רוממות המצווה בהן.
הערת המתרגם: לדעת להכיר ולהשיג את המצווה, ושהוא מצוי כדי שנשמור את מצותו.
הערת המתרגם: ראה לקמן ח"א פרק לד.
הערת המתרגם: לעיל הערה .
הערת המתרגם: ראה מדרש שני כתובים, בתי מדרשות ד.
הערת המתרגם: "סתומות" מונח לדברים העמוקים וכלשון חז"ל בחגיגה כב ב "ומה סתומות שלכם כך" והר"ש שלא רצה להסמיך לשון נקבה לזכר הוסיף משלו "סודות סתומות" ולא הועיל כלום כי גם הסוד זכר.
הערת המתרגם: קהלת ז כד. וראה לקמן ח"א פרק לד.
הערת המתרגם: סנהדרין פ"י מ"א: ואני עתיד לחבר חיבור אאסוף בו כל הדרשות הנמצאות בתלמוד וזולתו, ואבארם ואסבירם הסבר מתאים לאמת, ואביא ראיות לכל זה מדבריהם, ואגלה מה מהם כפשטו, ומה מהם משל, ומה מהם אירע בחלום והזכירוהו בלשון פשוט כאלו אירע בהקיץ. ובאותו החיבור אבאר לך דעות רבות, ושם אבאר כל הדברים אשר הבאתי לך מהם בדברי אלה דוגמאות מעטות, כדי שתקיש עליהן. ע"ש. עוד שם ביסוד השביעי: ולכן אניחהו למקומו או בספר ביאורי הדרשות שהבטחתי בו, או בספר הנבואה שהתחלתי לחברו. ע"ש.
הערת המתרגם: ואנחנו לא נדע באיזו דרך או שיטה החל. כי עד כמה שידוע לי לא נשתייר מאומה מזה.
הערת המתרגם: משל במשל ורמז ברמז. ופעמים שיטה זו אף גורמת לשבושים ולהטעיה.
הערת המתרגם: כי אינם מבינים מושכל, ואולי אף יטענו שיש בדברי סטיה מן הדרך.
הערת המתרגם: "ג'מהור" קהל רב, [ח] ציבור גדול. ונמנעתי מלתרגם "המון", כדי שלא תתחלף במושג הנפוץ "המוני" שאינו מלומד, וכאן מדבר רבנו באותם היודעים דיני סוכה ולולב ואולי ארבעה שומרים, ובאחת יסכלו ויבערו כידוע. וראה הגדרתו הבהירה של רבנו שהגדיר סוג חכמים אלה בספרונו "מאמר תחית המתים" מהדורתי עמ' עא, ד"ה וכאשר נחלצנו. ובפירושו למשנה סנהדרין מהדורתי עם הערבית עמ' רא: והכת הזו דורשין וכו'.
הערת המתרגם: "אלגבי" תרגומה מדוייק "הפתי" ובר"ש "הנמהר" וענינן אחד.
הערת המתרגם: אפשר לתרגם "חכם".
הערת המתרגם: אם יחשוב שפלוני אמר דברי סכלות, ואינו נוטה מדעותיו במושכלות אחריו, אבל יש בכך משום חושד בכשרים. אבל אם יחשוב כן בספרי הנביאים יש בכך הרס ליסודות הדת.
הערת המתרגם: כלומר: דרך אגב תוך הרצאת הדברים ברעיון ובמטרה המרכזית שהיא ידיעת ה', ולא כל משל ונבואה כיחידה נפרדת כפי שהתחיל בספר הנבואה.
הערת המתרגם: באותה תבנית ותכנית שהתחלתי.
הערת המתרגם: כוונתו בעיקר על ארבעת הפרקים הראשונים בהלכות יסודי התורה, וששת הפרקים האחרונים בהלכות תשובה. אם כי ישנם הערות ורמזים מפוזרים בכל רחבי היד החזקה.
הערת המתרגם: יתכן שהייתי צריך לתרגם "שעסק בפילוסופיא".
הערת המתרגם: כולל מטבע לשון, שטת סגנון ובנין, ואף בטויי מלים.
הערת המתרגם: הושע יב יא. ופירושו אודיעם דברי על ידי דימוי ומשל וחידה.
הערת המתרגם: יחזקאל יז ב.
הערת המתרגם: שם כא ה.
הערת המתרגם: משלי א ו. והשוה דברי רבנו בהקדמתו למשנה ד"ה "והרביעי דרשות" מהדורתי עם הערבית עמ' לה-לו, והעברית עמ' כ. ובכלל דבריו שם כתב: ואין לאדם לעשות עם הלימוד וההשתדלות בעסק התורה, אלא לכוון את לבו לה' ויתפלל אליו ויתחנן שיחנהו דעת ויעזרהו ויגלה לו הסודות הכמוסים בכתבי הקדש. כמו שמצאנו דוד ע"ה עשה כן והוא אמרו גל עיני ואביטה נפלאות מתורתך (תהלים קיט ח). [ט]
הערת המתרגם: דרשת ר' חנינה בשיר השירים רבה א, ח. ובשנוים. ור"ש הוסיף מעט שנוים משלו.
* ושמא דרך אגב מרמז רבנו נגד פילון ופמליתו כל בעלי האליגוריא הרואים במצות המעשיות רק רמזים לעניינים מסטיים.
הערת המתרגם: שיר השירים רבה שם.
הערת המתרגם: תרגמתי "מרגלית" כלשון המדרש, אבל בתרגום מלולי "פנינה".
הערת המתרגם: משלי כה יא.
הערת המתרגם: מעשה רשת ושבכה.
הערת המתרגם: פיליגרין.
הערת המתרגם: בראשית כו ח. ובכל מקום מתרגם אנקלוס כן כל השקפה בין כשהיא ביחס לאדם ובין כשהיא מתיחסת אל ה'.
הערת המתרגם: "וג'היה" שני אפניו, והכוונה המשל והנמשל משובצים היטב. והנה מפרש רבנו אפניו כפל אופן או כפל פנים כדעת רבנו יונה. ובספר המצות לאוין קעט, ובפירש המשנה מקואות פ"ד מ"ג נראה כהבנת בני אדם דברים מדוייקים.
הערת המתרגם: הבנוי בחכמה. והעדפתי לתרגם כן בלשון הדומה לערבית וכמנהג רס"ג בכל מקום, ובר"ש "המתוקן".
הערת המתרגם: בר"ש "נגלה ונסתר" וממנו העתיק רד"ק במכלולו שרש אפן.
הערת המתרגם: אפשר לתרגם: מדוקדקת.
הערת המתרגם: אפשר לתרגם "שתום העין" כפירוש רבנו ורס"ג.
הערת המתרגם: הכוונה לספר משלי. ובר"ש "משליהם" וטעות הוא.
הערת המתרגם: בראשית כח יב.
הערת המתרגם: בחלום [י] יעקב שים לב לדברי רבנו בהלכות יסודי התורה פ"ז הלכה ג. ולקמן ח"א פרק טו וכא, וח"ב פרק י. תאם את דבריו, ואין צורך למה שכתב הר' גבעת המורה בזה.
הערת המתרגם: משלי ז ו-כא.
הערת המתרגם: ראה לקמן ח"א פרק יז, ח"ג פרק ח.
הערת המתרגם: משלי לא י-לא.
הערת המתרגם: ח"ג פרק ח, ופרק יב.
הערת המתרגם: בתרגום מלולי "הקרוב" והכוונה הנוכחי, המצוי. הבשר ודם, וכנגדן "הרחוק" הם היסודות, וראה מלות ההגיון של רבנו שער ט.
הערת המתרגם: הערה חשובה זו ראוי לזכרה תמיד, שלא כדעת הסוברים שרשאים אנו לדייק מדברי המחבר אף מה שלא עלה על דעתו. וכבר דברו בזה רבים ואין צורך להאריך בעניין זה כאן.
* . וכעין הא דאמור רבנן "אי לאו דדלאי לך חספא, מי משכחת מרגניתא תותיה" ראה יבמות צב ב, בבא מציעא יז ב, ומכות כא ב, וראה תוספות בבא מציעא שם ד"ה אי לאו [יא] שטפלו בביאור והסבר פשט המשל.
<h2>צוואת מאמר זה</h2>
אם תרצה להשיג כל מה שנאמר בו, עד שלא יישמט לך ממנו מאומה, תאם פרקיו זה עם זה , ואל תהיה מטרתך בכל פרק להבין כללות עניינו בלבד, אלא גם הבנת כל מלה שנאמרה בו דרך אגב ואף על פי שאינה מעניין הפרק. כי מאמר זה לא נאמרו בו הדברים איך שנזדמן, אלא בדקדוק רב ובמשנה דיוק וזהירות מגרימת טעות בהבנת דבר קשה, ואין דבר שנאמר בו שלא במקומו, אלא כדי לבאר עניין מסוים במקומו. ואל תעיין בו בקלישות כי אז תזיקני ולא תועיל לעצמך, אלא צריך אתה ללמוד כל מה שצריך ללמוד, ועיין בו תמיד, והוא יבאר לך רוב הדברים הקשים שבתורה שהם קשים לכל משכיל.
והנני משביע בה' יתעלה את כל מי שקרא מאמרי זה, שלא יפרש בו אף מלה אחת, ולא יבאר לזולתו ממנו אלא מה שהוא מפורש בדברי מי שקדמני מחכמי תורתנו המפורסמים. אבל מה שיבין הוא ממנו ממה שלא אמרו זולתי מן המפורסמים שלנו - אל יבארהו לזולתו. ואל יתפרץ להשיב, כי אפשר שמה שהבין מדברי הפך מה שרציתי, ויזיקני תחת רצוני להועיל לו, ויהיה משלם רעה תחת טובה .
אלא יתבונן בו כל מי שבא לידו -
אם הרוה צימאונו ואפילו בדבר אחד מכל מה שקשה לו - יודה לה' ויסתפק במה שהבין;
ואם לא ימצא בו מאומה שיועיל לו כלל - יחשבהו כאלו לא נכתב.
ואם נתגלה לו בו שיבוש לפי מחשבתו, ימציא לו הסבר וידין לכף זכות, ואפילו על ידי הסבר רחוק, כפי שנצטווינו אפילו כלפי המונינו, כל שכן כלפי חכמינו ונושאי תורתנו המשתדלים ללמדנו את האמת כפי השגתם.
ואני יודע שכל מתחיל מבני אדם אשר אין בידו מאומה מדברי העיון, שהוא ישיג תועלת במקצת פרקי מאמר זה.
אבל השלם מבני אדם, הדתי הנבוך כפי שהזכרתי , הוא ישיג תועלת בכל פרקיו, וכמה גדול חשקו בו וכמה ערב הוא לאוזניו.
אבל המבולבלים, אשר כבר נתטנפו מוחותיהם בדעות הבלתי נכונות ובדרכים המטעים, ויחשבו אותם מדעים אמיתיים, ומדמים שהם בעלי עיון ואין להם ידיעה כלל בשום דבר הנקרא מדע באמת - הם יירתעו מפרקים רבים ממנו, ומה מאוד יקשו עליהם, כי לא יבינו להם עניין, ועוד כי מהם יתגלה פסולת הסיגים שבידם, שהם סגולתם ורכושם המיועד לאידם.
והאל יתעלה יודע, שאני לא חדלתי לירוא הרבה מאוד מלכתוב את הדברים שרציתי לכתוב במאמר זה, מפני שהם עניינים עמוקים לא נכתב בהם כלל ספר באומה בזמני הגלות הללו במה שבידינו ממה שנתחבר בהם , והיאך אתחיל אני תחלה לכתוב בהם.
אך נשענתי על שתי הקדמות:
האחת אמרם בכגון [יב] עניין זה עת לעשות לה' וכו' .
והשנית אמרם וכל מעשיך יהיו לשם שמים .
על שתי הקדמות אלה נשענתי במה שכתבתי במקצת פרקי מאמר זה.
כללו של דבר: אני הגבר אשר אם נסגר סביבו הדבר, וצר לו המעבר, ולא אמצא עצה ללמד אמת שהוכח אלא על ידי כך שיתאים למעולה אחד ולא יתאים לעשרת אלפים סכלים, הריני מעדיף לאמרו בשבילו, ולא אחוש לגינוי אותם ההמון המרובים, ואטפל בהצלת אותו הנעלה היחיד ממה שנלכד בו ואורהו במבוכתו עד שיגיע לשלמות וירווח לו.
הערות:
הערת המתרגם: תאם וצרף והשוה כל הדברים שנאמרו ונרמזו באותו עניין ומסביבו בכל פרקי הספר. כי יש עניינים שפוזרו בכמה וכמה פרקים מרוחקים, ופעמים נאמרו מלים אחדות בפרק מסוים כאלו דרך אגב, ועם הצירוף ישלם הבניין.
הערת המתרגם: הכוונה שלא תלמד בו ברפרוף וקלישות, כי אתה עלול להזיק למחבר בתלותך בו דברי הבל ומחשבות שווא שראית בדמיונך כאלו אמר. ולעצמך ודאי שלא תועיל. ואפשר היה לתרגם "ואל תלמדנו בהשערותיך", ור"ל אל תבוא ללמוד בדעות קדומות עקומות ועקושות ותיאנס דברי המחבר כדמיונך. ובר"ש "ואל תרדפהו בזממיך". וברי"ח "ואל תרבה לדקדק עליו בסברותיך".
הערת המתרגם: על דרך הכתוב - תהלים לח כא.
הערת המתרגם: "ט'נונה" מחשבותיו הבלתי נכונות, השערותיו, דמיונותיו. ואין בעברית מלה אחת התואמת אותה.
הערת המתרגם: והוי דן את כל האדם לכף זכות, אבות פ"א מ"ו, וראה פירוש רבנו שם מהדורתי. שם האריך לחלק בין שלשה סוגי בני אדם. ות"ח בקל וחומר.
הערת המתרגם: לעיל, בתחילת מבוא זה.
הערת המתרגם: אפשר: המעותד לצרותיהם.
הערת המתרגם: כלומר: בחבורים המצוים בידינו היום, כי יתכן שהיו באומה ספרים מסוג זה של המורה אלא שאבדו. וכוונת רבנו על ספרו זה ברמתו עמקותו היקפו ומטרותיו, וצודק הוא בכך על אף שהיו בזמנו האמונות ודעות של רס"ג, חובות הלבבות של רבנו בחיי, הכוזרי של ר"י הלוי, [יב] וכ"ש אם נצרף להם מקור חיים לרשב"ג.
הערת המתרגם: תהלים קיט קכו. וראה ברכות פ"ט מ"ז ופירוש רבנו שם. ולעניין ההיתר אף באסור תורה ראה בתשובת רבנו (מהד' בלאו) סי' רנו.
הערת המתרגם: אבות פ"ב מט"ו. וראה בפרק החמישי מן הפרקים שהקדים רבנו לאבות.
הערת המתרגם: הר"ש שינה "ימצא" כדי להמשיך הכינוי בנסתר, ולא רציתי לשנות סגנון רבנו.
הערת המתרגם: דייק רבנו לכתוב "אלכ'לק" הברואים, כי אין אלה מסוג "אדם" אלא מסוג חי הולך על שתים.
<h2>הקדמה</h2>
סיבות הסתירות או הניגודים המצוים באחד הספרים או באחד החבורים, היא אחת משבע סיבות.
הסיבה הראשונה היא, שאותו המחבר אסף דברי כמה אנשים, והם בעלי סברות שונות, והשמיט שם הבעלים ולא ייחס כל דבר לאומרו, אז ימצאו באותו החבור סתירות או ניגודים, מפני שאחד משני הדברים דעתו של אדם מסוים והדבר השני דעת אדם אחר .
והסיבה השנית מפני שבעל אותו הספר הייתה לו סברא מסוימת וחזר בו ממנה, ונכתבו דבריו הראשונים והשניים .
והסיבה השלישית מפני שאין כל אותם הדברים כפשטן, אלא מקצתן כפשטן ומקצתן משל, ויש לו תוך. או שהיו שני הדברים אשר פשטיהן נגדיים משלים, וכאשר מבינים אותם כפשטן יהיו סותרים או נגדיים .
והסיבה הרביעית שיש בהם תנאי מסוים שלא נתבאר בהם במקומם מחמת צורך כל שהוא, או שהיו שני הנושאים שונים, והאחד מהן לא נתבאר במקומו , ואז תיראה בהם סתירה ואין שם סתירה.
והסיבה החמישית הצורך ללמד ולהבין , כגון שהיה שם עניין מסוים עמוק וקשה להבינו, והוזקק להזכירו או להביאו כהקדמה בביאור עניין אשר קל להבינו שראוי להקדימו [יג] בלימוד לפני אותו הראשון, לפי שמתחילים תמיד בקל יותר. ויצטרך המלמד לנהוג בקלישות בהסברת אותו העניין הראשון באיזה אופן שיהיה ובעיון קלוש, ולא יעסוק בדקדוק אמיתתו, אלא יניחהו לפי תפישת השומע, עד שיסביר מה שהוא רוצה שיבינו עתה, ואחר כך ידייק באותו העניין העמוק ויבאר אמונתו במקום הראוי לו .
הסיבה השישית עומק הסתירה, שאינה נראית אלא לאחר הקדמות מרובות, וכל דבר שצריך לגילויו הקדמות מרובות הרי הוא יותר נעלם. וייעלם הדבר מן המחבר, ויחשוב שאין סתירה בין שני הדברים הראשונים. וכאשר מעיינים בכל דבר מהם, ומצרפים לו הקדמה נכונה, והוסקה המסקנה החיובית, וכך נעשה בכל מסקנה, מצרפים אליה הקדמה נכונה ותוסק מכך מסקנתה, יסתיים הדבר לאחר מספר היקשים אל הסתירה שבין שתי התוצאות הסופיות או הניגודים. וכדומה לזה הוא הנעלם מן החכמים המחברים .
אבל אם תהיינה הסתירות גלויות בשני הדברים הראשונים, אלא שהוא שכח את הראשונה בשעה שכתב את השניה במקום אחר בחבורו - הרי זו מגרעת גדולה מאוד, ואין להביא את זה בחשבון מי שצריך להתחשב בדבריו .
והסיבה השביעית הכרת הדברים בעניינים עמוקים מאוד, שצריך להסתיר מקצת ענייניהם ולגלות מקצתן. ופעמים גורם הדוחק בדבר מסוים להמשיך את הדברים בו לפי הנחת הקדמה מסוימת, ויגרום הדוחק במקום אחר להמשיך הדברים בו לפי הנחת הקדמה הסותרת לראשונה. וצריך שלא ירגיש ההמון כלל את מקום הסתירה שביניהם . ויש שמערים המחבר להסתיר את הדבר בכל אופן.
והנה הסתירות המצויות במשנה ובבריתות הם לפי הסיבה הראשונה, כפי שתמצאם תמיד אומרים קשיא רישא אסיפא ומשיבים רישא ר' פלוני וסיפא ר' פלוני, וכן תמצאם אומרים ראה רבי דבריו של ר' פלוני בכך וכך וסתם לן כותיה וראה דבריו של ר' פלוני בכך וכך וסתם לן כותיה. והרבה תמצאם אומרים סתמא מני ר' פלוני היא, מתניתין מני ר' פלוני היא, וזה הרבה מלמנות.
אבל הסתירות או השוני המצוים בתלמוד הם כפי הסיבה הראשונה והשניה, כפי שתמצאם תמיד אומרים בכך וכך סבר לה כר' פלוני ובכך וכך סבר לה כר' פלוני וכן אומרים סבר לה כותיה בחדא ופליג עליה בחדא, ואומרים תרי אמוראי אליבא דר' פלוני וכל הסוג הזה הוא ממין הסיבה הראשונה. אבל לפי הסיבה השניה הוא אמרם בפירוש הדר ביה רב מההיא, הדר ביה רבא מההיא, וחוקרים אי זה משני הדברים הוא האחרון, וכך אמרם מהדורא קמא דרב אשי אמר לן כך וכך ומהדורא בתרא אמר לן כך וכך .
אבל הסתירות או הניגודים הנראים בפשטי הדברים במקצת מקומות בכל ספרי הנבואה, הרי הם לפי הסיבה השלישית והרביעית. ואל [יד] העניין הזה הייתה מטרת כל הקדמה זו.
וכבר ידעת כמה רב אמרם ז"ל: כתוב אחד אומר כך וכתוב אחד אומר כך, ומעמידים נקודת הסתירה, ואחר כך מבארים שהדבר חסר תנאי, או שהנושא שונה. כגון אמרם:
שלמה, לא דייך שדבריך סותרין דברי אביך, אלא שהן סותרין זה את זה וכו' .
וזה הרבה בדברי חכמים ז"ל, אלא שעל הרוב מתעניינים הם בדברים נבואיים הקשורים בדינים או במוסר , ואנחנו אין מטרתנו אלא להעיר על פסוקים שיש בהם סתירות לפי הפשט בהשקפות ובדעות . ויתבאר מזה מעט במקצת פרקי מאמר זה, לפי שגם העניין הזה מסתרי תורה.
אבל אם נמצא בספרי הנביאים סתירות כפי הסיבה השביעית , יש בזה מקום עיון וחקירה, וראוי שלא למהר להחליט בכך.
אבל השנוים שיש בספרי הפילוסופים האמיתיים, מהם הם לפי הסיבה החמישית.
אבל הסתירות המצויות ברוב ספרי המחברים והמפרשים זולת מי שהזכרנו, הם לפי הסיבה השישית. וכך ימצא במדרשות ובהגדות סתירות גדולות כפי הסיבה הזו, ולפיכך אומרים אין מקשין בהגדה . ומצוי בהם גם סתירות כפי הסיבה השביעית.
אבל מה שימצא במאמר זה מן השנוים, הם כפי הסיבה החמישית והשביעית . דע את זה ודייק בו וזכרהו היטב, כדי שלא תהיה נבוך במקצת פרקיו.
ואחרי הקדמות אלו אחל בהבאת השמות אשר צריך להעיר על אמיתת עניינן המכוון בכל מקום כפי העניין, ויהיה זה מפתח להיכנס למקומות אשר ננעלו בפניהם השערים, וכאשר יפתחו אותם השערים ויכנס לאותם המקומות, ינוחו בהם הנפשות, ויתענגו העיניים, וישליו הגופות מעמלם ויגיעם. [טו]
הערות:
הערת המתרגם: בספר "מלות ההגיון" שער ד, הגדיר רבנו "תנאקץ'", כסתירה בין שני משפטים שהאחד בעל הקף כללי והשני בעל הקף חלקי. כגון: כל אדם חי - לא כל אדם חי, שהשני סתירה לראשון אבל איננו נגד, כי גם במשמע השני יש עוד אדם חי. או: לא אדם אחד מעופף - אחדים מבני אדם מעופפים. ע"ש.
הערת המתרגם: שם הגדיר רבנו "תצ'אד" - ניגוד, ובתרגום ר"ש הפך, התנגדות בין שני משפטים שכל אחד מהם בעל הקף כללי כגון: כל אדם חי - אין אף אדם אחד חי. שהמשפט השני נגד הראשון לגמרי.
הערת המתרגם: כלומר: והמחבר - המלקט אין לו דעה עצמית, ואין לו הוא הכרעה אישית, ופעמים אף אם ירד לעומק הדברים הנלקטים.
הערת המתרגם: כלומר, שהמחבר בעל ידיעה עצמית והכרעה מקורית, אלא שחזר בו בהתחדש לו רעיון אחר, או על בסיס ראיות שלא נתן לבו להן מקודם, או אף דיוק מעמיק יותר באותן הראיות עצמן.
הערת המתרגם: כעין אותה סתירה לכאורה שמסרו חז"ל ביבמות מט ב, שאמר מנשה לישעיה: משה רבך אמר כי לא יראני האדם וחי, ואת אמרת ואראה את ה' יושב על כסא. משה רבך אמר מי כה' אלוהינו בכל קראנו אליו, ואת אמרת דרשו ה' בהימצאו. ששני הדברים גם יחד משל.
הערת המתרגם: כגון האמור בתחילת ספרא בשבע מדות שדרש הלל הזקן לפני בני בתירא: כתוב אחד אומר ובבא משה אל אהל מועד לדבר אתו, וכתוב אחד אומר ולא יכול משה לבא אל אהל מועד... הכריע כי שכן עליו הענן. אמור מעתה כל זמן שהיה הענן שם לא היה משה נכנס, נסתלק הענן היה נכנס ומדבר עמו.
הערת המתרגם: כגון האמור בשבת ל, ב. כתיב אל תען כסיל כאולתו, וכתיב ענה כסיל כאולתו, לא קשיא: הא בדברי תורה הא במילי דעלמא. הרי הנושאים שבהם מדובר שונים.
הערת המתרגם: להבין לאחרים. לגרום שיבינו. מעין "משכיל" לפי פי' רס"ג ראה תהלים לב א [יג] מהדורתי.
הערת המתרגם: דברי רבנו די ברורים, כי מטרת המורה לבאר את הדבר הקשה, והזכירו תחילה בביאור קלוש, כגון שרצה לבאר המושג "נפש" לכל היקפו, והזכירו בהסבר קלוש ובמושגיו הראשוניים בלבד, ועבר לבאר "רוח" או "נשמה" בהרחבה, כדי שיהו מצע לפני ביאורו המושלם והמקיף של נפש שהוא הדבר הקשה. וכיון שלא הושלם ביאורו באותו המקום, אלא במקום אחר, יבוא מי שראה את הסיום לחשוב שיש סתירה בין הביאור הראשון לאחרון. ולדוגמא קלה ראה לקמן ח"א פרק י"ג הערה , או מה שכתב בח"א פרק לב, שלא דק שם במונח "עקל" - שכל, ובמקומו יתבאר יתברר ויתלבן. והארכתי, לפי שראיתי מפרשים שטעו בהבנת דברי רבנו.
הערת המתרגם: הקש והשוואה.
הערת המתרגם: כך תרגם גם ר"ש. ואפשר לתרגם "וכיוצא בזה הוא העובר על החכמים המחברים". והוא כגון שתי הקדמות שהניחו וקבעו ה"מתכלמין" והם:
א) האלוה אינו גוף.
ב) האלוה חי נע.
לכאורה שתי הנחות פשוטות. אולם כל נע מתחלק, וכל מתחלק הוא גוף, הרי סתירה לאחר בחינת התוצאות.
הערת המתרגם: וסוג זה של פרשנים ומחברים רבים מאוד מאוד, ומפני הכבוד לא אזכיר דוגמאות.
הערת המתרגם: שאם ירגישו את מקום הסתירה שבהם עלולים להבין את הכוונה בטרם עת, או ללא ההקדמות הלימודיות הדרושות. ולדוגמא, ראה לקמן בח"ג פרק יג בשם "חכמי ישראל" ושם בפרק כה הפכה ממש בשם חכמינו.
הערת המתרגם: ומן הסוג הזה הם [יד] כל הסתירות המצויות בדברי רבנו בין המהדורות השונות של פירוש המשנה ובין פירוש המשנה לחיבורו, ואף בחבור עצמו בין כתבי יד השונים.
הערת המתרגם: שבת ל, א. ראה שם.
הערת המתרגם: מצוי הרבה.
הערת המתרגם: במדות ודרך ארץ.
הערת המתרגם: בעוד שבאמת אין סתירה למי שמבין תוכן דבריהם.
הערת המתרגם: כלומר, האם הניחו הנביאים סתירות בכוונה תחלה כדי להסתיר את הכוונה האמיתית מן ההמון.
הערת המתרגם: מן הפילוסופים. וכנראה כוונתו לאפלטון וארסטו. ולהוציא את ה"מתכלמין" ה"אשעריה".
הערת המתרגם: אפשר לתרגם: מרובות.
הערת המתרגם: איני יודע מקורו.
הערת המתרגם: ולפיכך צווה לתאם ולהשוות כל האמור בעניין מסוים שבכל פרקי הספר. ובכ"י ב.ס.ק. החמישית והשישית והשביעית.
הערת המתרגם: לפי כ"י ב.ס.ק. ותונחה על פיו, או: ונהג על פיו.
הערת המתרגם: ויכנס מי שיצליח להיכנס. [ טו]
חלק ראשון
פתחו שערים ויבא גוי צדיק שומר אמונים
<h2>פרק [א]</h2>
צלם ודמות
כבר חשבו * בני אדם כי "צלם" בלשון העברי מורה על תבנית הדבר ותוארו, והביאם הדבר לידי הגשמה מוחלטת. לפי שנאמר נעשה אדם בצלמנו כדמותנו , וחשבו * כי ה' כצורת אדם, כלומר: תבניתו ותארו, וחייבו הגשמה מוחלטת והאמינו בכך, ונראה להם שאם יעזבו דעה זו יכחישו את הכתוב, ואף יהיה בכך העדר האלוה אם לא יהיה גוף בעל פנים ויד כמותם בתבנית ובתואר, אלא שהוא יותר גדול ובהיר לפי דמיונם , וגם החומר שלו אינו דם ובשר . זהו תכלית מה שנראה להם שהוא רוממות ביחס לה'.
אבל מה שצריך להיאמר בשלילת הגשמות וקביעת האחדות האמיתית, אשר אין לה אמיתות כי אם בהרחקת הגשמות תדע הוכחת כל זה מן המאמר הזה , ואין ההערה כאן בפרק זה אלא על ביאור עניין צלם ודמות.
ואומר כי הצורה המפורסמת אצל ההמון, אשר היא תבנית הדבר ותארו, שמה המיוחד לה בלשון העברי תאר. אמר:
יפה תאר ויפה מראה ,
מה תארו
כתאר בני המלך .
ואמר בצורה האומנותית:
יתארהו בשרד... ובמחוגה יתארהו .
ואלה שמות שאינם נאמרים על ה' יתעלה כלל חלילה וחס.
אבל צלם נאמר הוא על הצורה הטבעית, כלומר: על העניין אשר בו נהיה הדבר ונעשה [יז] מה שהוא , והיא אמיתתו מחמת היותו אותו המצוי, אשר אותו העניין באדם הוא אשר בו תהיה ההשגה האנושית.
ובגלל ההשגה השכלית הזו נאמר בו בצלם אלוהים ברא אותו , ולפיכך נאמר צלמם תבזה , כי הביזיון שייך לנפש, שהיא הצורה המינית , לא לתבנית האברים ותוארן.
וכך אני אומר כי הטעם שנקראו הפסלים "צלמים", מפני שהמבוקש מהם עניינם שהם חושבים בהם לא תבניתם ותוארם.
וכך אני אומר בצלמי טחוריכם , לפי שהיה הרצוי מהם עניין סילוק מכת הטחורים, לא תבנית הטחורים. ואם לא יהא אפשר לפרש צלמי טחוריכם וצלמים כי אם מחמת התבנית והתואר, הרי יהיה "צלם" שם משותף או מסופק, ייאמר על הצורה המינית, ועל הצורה האומנותית, וכל הדומה לה מתבניות הגופים הטבעיים ותואריהם. ותהיה הכוונה באמרו "נעשה אדם בצלמנו כדמותנו" - הצורה המינית, שהיא ההשגה השכלית לא התבנית והתואר.
הנה בארנו לך ההבדל בין צלם ותאר, ובארנו עניין צלם.
אבל דמות הוא שם מן 'דמה' , והוא גם דימוי בעניין, כי אמרו:
דמיתי לקאת מדבר
אין הדבר שהוא דמה לכנפיה ונוצתה, אלא דמה אבלו לאבלה. וכך:
כל עץ בגן אלוהים לא דמה אליו ביפיו
דימוי בעניין היופי.
חמת למו כדמות חמת נחש ,
דמיונו כאריה יכסוף לטרוף -
כולם דימוי בעניין, לא בתבנית ובתואר. וכך נאמר:
דמות הכסא, דמות כסא -
דימוי בעניין העליונות והרוממות לא בריבועו ועוביו ואורך רגליו כפי שחושבים המסכנים. וכך:
דמות החיות .
וכאשר ייחד האדם בעניין מופלא מאוד, שבו מה שאין בשום דבר בכל המציאות מתחת גלגל הירח, והיא ההשגה השכלית אשר אין בו שימוש חוש ולא יד ולא כתף , לפיכך דימהו בהשגת ה' שאינה בכלים. ואף על פי שאין דימוי לפי האמת אלא רק במחשבה ראשונה .
ונאמר באדם מחמת העניין הזה, כלומר: מחמת השכל האלוהי הנצמד בו, שהוא בצלם אלוהים ובדמותו, לא שה' יתעלה גוף שיהיה אם כן בעל תבנית. [יח]
הערות:
.ישעיה כו ב. וכוונת רבנו בפסוק זה כפי שהקדים בתחילת מבוא זה, שהספר נכתב לאדם דתי - צדיק, שלם בדתו ומידותיו - שומר אמונים, אלא שעיין במדעים ונבוך ולכן בא רבנו לפתוח לפניו שערי הבינה. וראה לקמן ח"ג פרק ז. ובהלכות איסורי ביאה פי"ד הלכה ג באר איזה נקרא צדיק גמור.
* ."ט'ן" מחשבה בלתי נכונה, דמיון.
הערת המתרגם: "שכל" תבנית, מרובע ועגול ארוך וקצר ויתר התבניות, ובר"ש "תמונה" וברי"ח "עניין הדבר וצורתו" ואינו מאומה.
הערת המתרגם: "תכ'טיט" מראהו הכללי ואף וחוטם וכיוצא וכמו שכתב רבנו בהלכות יסודי התורה פ"ד הלכה ח.
הערת המתרגם: בראשית א כו.
הערת המתרגם: "פלזמהם" יותר נכון היה לתרגם "והגיעו למסקנת".
הערת המתרגם: נדמה שכוונתו גם נגד ספר "שעור קומה" כפי שכתב בתשובותיו (מהד' בלאו) סי' קיז שאבודו מצווה רבה, ושם אלוהים אחרים לא תזכירו, ע"ש. וראה בפירוש המשנה סנהדרין פ"י מ"א ביסוד השביעי מהדורתי הערה . ובידי דף מספר קדום וז"ל: ואמרו שנמצא בגניזת בית רבנו שגונזים בו בלויי הספרים במחסן שבבית מדרשו ספר ובו נוסח שעור קומה שנזכר בפרק חלק הוא ופירושו וזה לשונו, זהו שעור קומה, וכו' וכאן בא נוסח שעור קומה שהיה בידי רבנו, וכן דברים קשים מאוד נגד הספר המחברו והמאמינו. ומסיים וה' אלוהים אמת אין לו דמות ולא ערך ולא רוחב ולא אורך שנאמר ואל מי תדמיון אל, ואל מי תדמיוני ואשוה, יתעלה וישתבח ויתרומם... ע"כ. ויש להעיר כי נוסח שעור קומה שהיה בידי רבנו כפי שהוא בדף זה מקוצר מאוד, ולא כפי שנדפס בספר רזיאל (אמשטרדם תסא) לד ב. ובספר מרכבה שלמה (ירושלים תרפא) לו א והלאה. ולעומת זאת ידועה תשובת רבנו סעדיה גאון, אשר השיב לשואל בקשר לספר זה, שאם כוונת המחבר לאור הנברא המתגלה לנביאים בחזונם הרי אין בכך כלום.
הערת המתרגם: ראה גם לקמן חלק א פרק מו.
הערת המתרגם: לקמן חלק ב פרק א.
הערת המתרגם: בראשית לט ו.
הערת המתרגם: שמואל א כח יד.
הערת המתרגם: שופטים ה יח.
הערת המתרגם: ישעיה מד יג.
הערת המתרגם: "תג'והר" נעשה "ג'והר" והוראתה מציאות עצמית. יש, והפכה "ערץ'" מקרה. ור"ש "נתעצם" כוונתו נעשה עצם מצוי, ותרגומו מלולי מדויק, אלא שנמנעתי [יז] מכך פן לא יובן.
הערת המתרגם: אפשר לתרגם "ונעשה אשר הוא".
הערת המתרגם: בראשית א כז. וכתב רבנו בהלכות יסודי התורה פ"ד הלכה ח: נפש כל בשר היא צורתו שנתן לו האל, והדעת היתרה המצויה בנפשו של אדם היא צורת האדם השלם בדעתו, ועל צורה זו נאמר בתורה נעשה אדם בצלמנו כדמותנו, כלומר: שתהא לו צורה היודעת ומשגת הדעות שאין להם גולם, כמו המלאכים שהם צורה בלא גולם, עד שידמה להן. ואינו אומר על צורה זו הניכרת לעיניים, שהיא הפה והחוטם והלסתות ושאר רושם הגוף שזו תואר שמה. ואינה הנפש המצויה לכל, נפש חיה שבה אוכל ושותה ומוליד ומרגיש ומהרהר, אלא הדעה שהיא צורת הנפש, ובצורת הנפש הכתוב מדבר בצלמנו כדמותנו. ע"ש. והן הן הדברים האמורים כאן.
הערת המתרגם: תהלים עג כ.
הערת המתרגם: האדמיות שבו, הצורה המבדילה אותו מיתר בעלי החיים.
הערת המתרגם: ראה לקמן ח"א פרק לו. שכל כוונת מעשי הפסלים למשוך ולהוריד על ידם את השפע העליון. וכוח משיכת השפע הוא הצלם שהם מדמים בהם.
הערת המתרגם: שמואל א, ו ה.
הערת המתרגם: דומה לו באופן מציאותי מוחשי בתבניתו ותארו וכדומה.
הערת המתרגם: תהלים קב ז. וכך תרגם גם רס"ג, וכבר דמיתי לקאת המדברי בבדידותו ונעשתי ככוס החרבות בשוממותו. ראה שם מהדורתי.
הערת המתרגם: יחזקאל לא ח.
הערת המתרגם: תהלים נח ה. והכוונה שהם בעלי לשון הרע בכוונה להזיק.
הערת המתרגם: שם יז יב. והכוונה שהם אכזרים לא ירחמו.
הערת המתרגם: יחזקאל א כו.
הערת המתרגם: ראה לקמן פרק ט.
הערת המתרגם: יחזקאל א יג. וראה לקמן ח"ג פרק ז. שהנמשל התנועה.
הערת המתרגם: כתב מתחת גלגל הירח, כפי שיטתו שהגלגלים והכוכבים בעלי דעה הם, וכפי שכתב לקמן ח"ב פרק ה, ובהלכות יסודי התורה פ"ג הלכה ט.
הערת המתרגם: "לא ג'ארחה ולא ג'אנחה" מלים בעלות צלצול דומה, המהוות אמרה ידועה בערבית לשלילת סיוע או עזרה, והוראת הראשונה אבר כיד ורגל, והשניה בכל הגוף. ומחמת הדחק תרגמתי כן.
הערת המתרגם: תרגמתי בכולן דימוי ולא דמיון כדי להבדיל מתרגום "כ'יאל" שהוא הכוח המדמה. ועל השגת ה' ראה לקמן ח"א פרק סח.
הערת המתרגם: ה' יודע, האדם יודע. והאדם קולט במחשבה ראשונה את הידיעה באופן כללי. ולהדגמת קליטת "מחשבה ראשונה" ראה רס"ג בהקדמתו לספרו הנבחר באמונות ובדעות קטע ג, מהדורתי עמ' ח והלאה. וראה במיוחד דברי הפילוסוף הנודע אבי נצר אלפאראבי במאמרו "מקאלה פי מעאני אלעקל" קטע . [יח]
<h2>פרק [ב]</h2>
הקשה לי אדם מלומד לפני שנים קושיא מופלאה, ראוי להתבונן בקושיא ותשובתנו בתירוצה, ולפני שאזכיר את הקושיא ותירוצה אומר, כבר ידע כל עברי כי שם אלהים משותף לה' ולמלאכים ולדיינים מנהיגי המדינות , וכבר ביאר אנקלוס הגר ע"ה - ונכון הוא מה שבאר - כי אמרו:
והייתם כאלהים יודעי טוב ורע
הכוונה בו העניין האחרון, אמר ותהון כרברבין . ואחר הצעת שתוף שם זה נזכיר את הקושיא.
אמר המקשה
נראה מפשט הכתוב כי הכוונה הראשונה באדם, שיהיה כשאר בעלי חיים ללא שכל וללא תבונה, ולא יבדיל בין טוב לרע. וכאשר הימרה, הביא לו מריו את השלמות העצומה המיוחדת לאדם, והיא שיהא לו כוח ההבחנה המצוי בנו, שהוא נכבד מכל העניינים המצויים בנו, ובו מהותנו . והנה זה תימה, שיהא עונשו על מריו, לתת לו שלמות שלא הייתה לו, והוא השכל. ואין זה אלא כדברי האומר שאחד מבני אדם המרה והרבה לפשוע, ואז נלקח ונעשה כוכב בשמים.
זו הייתה כוונת הקושיא וענינה, ואם כי לא הייתה בנוסח זה. והט אזנך לעניני * תשובתנו אנו.
אמרנו: אתה המעיין בתחילת מחשבתו ורעיונו, ומי שדימה שיבין ספר שהוא הכשרת הראשונים והאחרונים בעברו עליו במקצת העתים הפנוים מן המשתה והתשמיש, כמו שהוא עובר על אחד מספרי קורות הזמן או על אחד השירים , תן דעתך והתבונן, כי אין הדבר כפי שחשבת בעיון ראשון, אלא כפי שיתברר לאחר התבוננות בדברים הללו. והוא, שהשכל אשר השפיע ה' לאדם, שהוא שלמותו הסופית, הוא אשר ניתן לאדם לפני מריו, ועליו נאמר בו שהוא בצלם אלוהים ובדמותו , ובגללו דובר עמו ונצטווה כמו שנאמר:
ויצו ה' אלוהים וכו' ,
כי לא יהיה הצווי לבהמות, ולא למי שאין לו שכל.
כי בשכל יבדיל בין האמת והשקר, וזה היה מצוי בו בשלמותו ותמותו.
אבל הטוב והרע הוא במפורסמות לא במושכלות. לפי שאין אומרים השמים כדוריים טוב, והארץ שטוחה רע, אלא אומרים אמת ושקר , וכך בלשוננו [יט] אומרים על הנכון והשווא - אמת ושקר, ועל הנאות והמגונה - טוב ורע.
ובשכל ידע האדם האמת מן השקר, וכך הוא הדבר בכל העניינים המושכלים. וכיון שהיה בשלמות מצביו ותמימותן, והוא עם תכונותיו ומושכליו אשר בו נאמר מחמתן ותחסרהו מעט מאלוהים, לא היה לו כח שמתעסק במפורסמות כלל, ולא השיגן, עד שאפילו היותר מפורסמת במידות לגנאי, והיא גילוי הערווה, לא היה זה רע בעיניו ולא הרגיש את גנותו .
וכאשר חטא ונטה אחרי תאוותם הדמיוניות ותענוגות חושיו הגופניים כמו שאמר:
כי טוב העץ למאכל וכי תאוה הוא לעיניים
נענש שנשללה ממנו אותה ההשגה השכלית, ולפיכך המרה את הצווי אשר מחמת שכלו נצטווה בו, ונקנית לו השגת המפורסמות ושקע בהבחנת הרע והטוב , ואז ידע ערך מה שהפסיד ומה שנתערטל ממנו ובאיזה מצב הוא נמצא. ולפיכך נאמר:
והייתם כאלהים יודעי טוב ורע
ולא אמר 'יודעי שקר ואמת' או 'משיגי שקר ואמת', ואין בדברים ההכרחיים טוב ורע כלל אלא שקר ואמת, והתבונן אמרו:
ותפקחנה עיני שניהם וידעו כי ערומים הם ,
ולא אמר ותפקחנה עיני שניהם ויראו, כי את אשר ראה בתחילה הוא אשר ראה בסוף, ולא היה שם ערפל נגד הראות שנתבהר, אלא נעשת לו תכונה אחרת שבה הוא משיג גנות מה שלא היה משיג גנותו מקודם.
ודע כי המלה הזו, כלומר: פקח אינה נאמרת בשום פנים כי אם על עניין פקיחת רעיון, לא על חידוש חוש הראות ,
ויפקח אלוהים את עיניה ,
אז תפקחנה עיני עורים ,
פקוח אזנים ולא ישמע ,
כעין אמרו:
אשר עינים להם לראות ולא ראו .
אבל אמרו על אדם:
משנה פניו ותשלחהו
הרי ביאורו ופירושו כאשר שינה פנייתו גורש, כי 'פנים' שם נגזר מן 'פנה', לפי שהאדם בפניו הוא פונה לדבר הרצוי לו. אמר: כי כאשר שינה פנייתו, ופנה כלפי הדבר אשר כבר קדם אליו הצווי שלא יפנה אליו, גורש מגן עדן . וזה הוא העונש שהוא כנגד החטא, מידה כנגד מידה . לפי שהותר לו לאכול מן הערב ולהתענג בנחת ובשלוה, וכאשר נעשה תאוותן, והלך אחרי תענוגותיו ודמיונותיו כפי שאמרנו, ואכל ממה שהוזהר שלא לאוכלו - נמנע מן הכל, ונתחייב לאכול הגרוע שבמאכלים, אשר לא היו לו מקודם מזון, ודווקא אחרי יגיעה ועמל. כמו שאמר:
וקוץ ודרדר תצמיח לך וכו' בזעת אפך וכו' ,
ובאר ואמר:
וישלחהו ה' אלוהים מגן עדן לעבד את [כ] האדמה ,
והשוהו לבהמות במזונותיו ורוב מצביו, כמו שאמר:
ואכלת את עשב השדה ,
ואמר מבאר לפרשה זו:
אדם ביקר בל ילין נמשל כבהמות נדמו .
ישתבח בעל הרצון אשר לא תושג תכליתו וחכמתו . [כא]
הערות:
הערת המתרגם: כל יודע עברית.
הערת המתרגם: גם בהלכות יסודי התורה פ"ב הלכה ז מנה רבנו "אלוהים" בין עשר מעלות המלאכים.
הערת המתרגם: ראה לקמן ח"ב פ"ו: וכבר ידעת כי אלוהים שם הדיינים עד האלוהים יבא דבר שניהם.
הערת המתרגם: ורס"ג מוסיף שגם הנכבדים נקראים אלוהים וכך תרגם ויראו בני האלוהים "בני אלאשראף" ראה לקמן בחלק זה פרק י"ד הערה .
הערת המתרגם: בראשית ג ה. ורס"ג פירשו מלאכים, ראה פירושי רס"ג מהדורתי שם הערה .
הערת המתרגם: כן היא בכל נוס' תרגום אונקלוס שבידנו: כרברבין.
הערת המתרגם: אחר שהצענו שתוף שם זה שהוא גם שם הדיינים אשר אין תפקידם לעסוק במושכלות אלא להבחין בין טוב לרע. ושמא לזה רמזו חז"ל במועד קטן יז א למערתא דחסידי ולא קבלוה, למערתא דדייני וקבלוה.
הערת המתרגם: ראה לעיל פ"א הערה .
הערת המתרגם: "מסך" תפשוהו הרימהו ועשאוהו כוכב. וי"נ "מסך'" וכנראה כך היה לפני הר"ש שתרגם "ולפיכך שינוי ברייתו לטוב" ואין נוס' זה נכון.
* . לפי כ"י ס.ק. ושמע עומק תשובתנו.
הערת המתרגם: הכוונה לספר התורה. וראה לקמן חלק ג פרק יג ד"ה וכאשר תתבונן.
הערת המתרגם: דרך אגב - שים לב ליחסו של הרמב"ם לשירים ולשרים.
הערת המתרגם: "תת'בת" התיישבות בדבר. מחשבה רצינית מעמיקה.
הערת המתרגם: ראה לקמן חלק ג פרק כז.
הערת המתרגם: ראה לעיל פרק א.
הערת המתרגם: בראשית ב טז.
הערת המתרגם: בר"ש "המגונה והנאה" ולא דק.
הערת המתרגם: "אלמשהוראת" דברים או עניינים שנתקבלו אצל בני אדם שהם טובים או רעים, אם כי מדת הטוב או הרע שבהן משתנה במושגי בני אדם ממדינה למדינה ומעם לעם. וראה דברי רבנו ב"מלות ההגיון" שער ח וכוונת רבנו שם בהזכירו גלוי עריות מסוג "המפורסמות" על הרגשת עוצם הזרות שבדבר ומיעוטו אצל העמים השונים, אשר ביהדות גלוי עריות נבלה ושפלות בשפל התחתיות ואפילו בלי צווי התורה, ואצל עמים אחרים זרותה פחותה בהרבה, ואף יש עמים המסתכלים על הדבר בשוויון נפש, ודברי רבנו זהים שם וכאן. (בסוף הספר הבאתי את המקור הערבי הידוע לנו עם תרגום).
הערת המתרגם: אמת שהשמים כדוריים ושקר שהארץ שטוחה. [יט]
הערת המתרגם: "פטרתה" התכונה והאופי הטבעי של האדם. וראה בפרק השמיני מפרקי ההקדמה לאבות מהדורתי הערה . ושם תרגם הר"ש "ביצירה" וכאן תרגם "מחשבתו" ושני התרגומים בלתי נכונים. וכבר ראיתי מי שהעיר נגד תרגומי שם, ובעקבות הערתו שבתי וראה בכל הקף מובני מלה זו לשם בירור האמת ונוכחתי שצדקתי בתרגומי.
הערת המתרגם: תהלים ח ו. ושם פירש רס"ג אלוהים - מלאכים. וכך נראית הבנת דברי רבנו כאן.
הערת המתרגם: כח רגשני חושני הפונה אל התאוותנות.
הערת המתרגם: ההליכה ערום.
הערת המתרגם: כי שימושו באברים אלה היה ככל כורח טבעי ללא להט התחושנות מחמת שקיעתו ושגייתו במושכלות ובעולם המחשבה.
הערת המתרגם: בראשית ג ו.
הערת המתרגם: בר"ש "בהתגנות ובהתנאות", ונדמה שלא הבין דברי רבנו.
הערת המתרגם: בראשית ג ה.
הערת המתרגם: שם ג ז.
הערת המתרגם: ואף בתלמוד משתמשים לחידוש חוש הראות "פתח" ולא "פקח" ראה גטין כג א.
הערת המתרגם: בראשית כא יט.
הערת המתרגם: ישעיה לה ה.
הערת המתרגם: שם מב כ.
הערת המתרגם: יחזקאל יב ב. כלומר: שיש להם חוש הראות אבל לא ראו, כך גם אדם ואשתו הביטו על מה שלא היו מביטים מקודם.
הערת המתרגם: איוב יד כ.
הערת המתרגם: אפשר לתרגם: מגמת פניו.
הערת המתרגם: ראה בראשית רבה פרשה טז א: ר' סימון פתח תתקפהו לנצח ויהלך משנה פניו ותשלחהו, 'תוקף' שנתן הקב"ה לאדם הראשון, 'לנצח' לעולם היה, 'ויהלך' - כיון שהניח דעתו של הקב"ה והלך אחר דעתו של נחש, 'משנה פניו ותשלחהו'. וראה שם פרשה כא ד.
הערת המתרגם: ראה סוטה פ"ט מ"ז. ופירוש רבנו שם. וגמרא שבת קה ב. נדרים לב א. סנהדרין צ, א.
הערת המתרגם: מכל אשר יערב לו מפירות הגן - מכל עץ הגן אכל תאכל.
הערת המתרגם: ע"י גירושו טרידתו טרדתו. ולקמן ח"ג פרק יב כתב רבנו: וכל שאתה רואה מקושי הדבר הזה וכבדו עלינו, הוא מחמת המותרות ודרישת הבלתי הכרחי, נעשה קשה אפילו מציאת ההכרחי.
הערת המתרגם: בראשית ג יח-יט.
הערת המתרגם: שם ג כג. [כ]
הערת המתרגם: שם ג יח.
הערת המתרגם: תהלים מט יג. ופירושו אדם אשר העדיף שלא ללין, להישאר בתדירות ביקרו, שהוא שכלו הרי הוא כבהמה. והשוה דברי רבנו לקמן ח"ג פרק יח. ובפרקי הקדמתו לאבות פרק ה.
הערת המתרגם: תכלית הרצון וחכמתו.
<h2>פרק [ג]</h2>
חושבים כי עניין תמונה ותבנית בלשון העברי אחד, ואינו כן.
כי תבנית הוא שם נגזר מן 'בנה', ועניינו בנין הדבר ותכניתו, כלומר: תבניתו כגון הריבוע והעיגול והשילוש וזולתן מן התבניות , אמר:
את תבנית המשכן ואת תבנית כל כליו .
ואמר:
כתבניתם אשר אתה מראה בהר ,
תבנית כל צפור ,
תבנית יד ,
תבנית האולם ,
כל אלה תכנית, ולפיכך אין העברית מניחה מלים אלו בתיאורים הקשורים בה' כלל.
אבל תמונה הוא שם הנאמר על שלשה עניינים באופן מסופק , והוא, שהיא נאמרת על צורת הדבר הנראית בחושים מחוץ למחשבה, * כלומר: תבניתו ותכניתו. והוא אמרו:
ועשיתם פסל תמונת כל וכו' ,
כי לא ראיתם כל תמונה .
ונאמרת על הצורה הדמיונית של אדם הנשארת בדמיון אחרי העדרו מכנגד החושים. והוא אמרו:
בשעפים מחזיונות לילה וכו' ,
וסוף הלשון יעמוד:
ולא אכיר מראהו תמונה לנגד עיני ,
כלומר: דמיון לנגד עיני בשינה. ונאמרת על העניין האמיתי הנישג בשכל. ולפי העניין הזה השלישי נאמרת בו יתעלה תמונה, אמר:
ותמונת ה' יביט ,
עניינו ופירושו ואמיתת ה' ישיג .
הערות:
הערת המתרגם: "יט'ן" בני אדם חושבים מחשבה שאינה נכונה. וגרם להם טעות זו תרגום אנקלוס בדברים ד טז פסל תמונת כל סמל תבנית זכר - דמות כל צורה דמות דכר. תרגם שתיהן במלה אחת "דמות".
הערת המתרגם: בר"ש 'העברית'. ואני זכרתיו בעקבות המשנה שפעמים נוקבתו (סנהדרין פ"ו ז) ופעמים זוכרתו (נגעים פ"י א). ואף רוב שימוש חז"ל בלשון זכר.
הערת המתרגם: כלומר: שתבנית אינה נאמרת כלל על תכונת הדבר אלא על תכניתו, ואף אותם התכנים שנראו במראה הנבואה הרי הם שייכים לתבנית בלבד, ולא לתכונת הדבר. ואין הבדל אם התבנית הושגה בחוש או בנבואה.
הערת המתרגם: שמות כה ט.
הערת המתרגם: שם כה מ.
הערת המתרגם: דברים ד יז.
הערת המתרגם: יחזקאל ח ג.
הערת המתרגם: דברי הימים א כח יא.
הערת המתרגם: כלומר: שברוב המקומות שנאמר בהן, הוא מסופק לאיזו הוראה נאמר, וצריך להכריעו לפי עניינו.
* . כלומר: במציאות הממשית.
הערת המתרגם: דברים ד כה.
הערת המתרגם: שם ד טו.
הערת המתרגם: של אדם שראית אי פעם וכבר עבר מלפניך, וכאשר אתה זוכרו עומדת תמונתו לנגד עיני רוחך בדמיונך ללא השתתפות השכל, בממדיו ומראהו ותכונותיו.
הערת המתרגם: איוב ד יג.
הערת המתרגם: שם ד טז.
הערת המתרגם: במדבר יב ח.
הערת המתרגם: שים לבך לדברי רבנו לקמן ח"א פ"ה. ובהלכות יסודי התורה פ"ז ו כתב: ותמונת ה' יביט כלומר: שאין שם משל אלא רואה הדבר על בוריו, ע"ש. והגבלת המונח "על בוריו" ראה לקמן ח"א פרק לז. [כא]
חלק ראשון
<h2>פרק [ד]</h2>
דע כי ראה והביט וחזה שלשת הלשונות הללו נאמרים על ראיית העין, והושאלו שלשתן להשגת השכל. והנה דבר זה במלת ראה מפורסם אצל הכל, אמר:
וירא והנה באר [כא] בשדה
וזו ראיית עין. ואמר:
ולבי ראה הרבה חכמה ודעת
וזו השגה שכלית. ועל פי השאלה זו הוא כל לשון ראיה האמורה בה' יתעלה כגון אמרו:
ראיתי את ה' ,
וירא אליו ה' ,
וירא אלוהים כי טוב ,
הראני נא את כבודך ,
ויראו את אלוהי ישראל ,
כל זה השגה שכלית לא ראיית עין כלל, כי לא יראו העיניים כי אם גוף , ומצד אחד , ורק מקצת מקריו, כלומר: מראות הגוף ותבניתו וכדומה לכך , וגם הוא יתעלה אינו משיג בכלים כמו שיתבאר.
וכן הביט נאמרת על ההבטה בעין על הדבר:
אל תביט אחריך ,
ותבט אשתו מאחריו ,
ונבט לארץ .
והושאלה להפניית המחשבה ובואה להתבונן בדבר כדי להשיגו, והוא אמרו:
לא הביט און ביעקב
כי אין האון נראה בעין. וכן אמרו:
והביטו אחרי משה
אמרו חכמים ז"ל שנכלל בו גם עניין זה, ושבא להודיע על היותם עוקבים אחר פעולותיו ודבריו ומתבוננים בהם .
ומן העניין הזה נאמר:
הבט נא השמימה
כי זה היה במראה הנבואה .
ועל דרך השאלה זו הוא כל לשון הבטה האמור בה' יתעלה:
מהביט אל האלוהים ,
ותמונת ה' יביט ,
והביט אל עמל לא תוכל .
וכן חזה נאמרת על ראיית העין:
ותחז בציון עינינו .
והושאלה להשגת הלב:
אשר חזה על יהודה וירושלם
היה דבר ה' אל אברם במחזה ,
ועל דרך השאלה זו נאמר:
ויחזו את האלוהים ,
דע זאת. [כב]
הערות:
.בפרק ג תמונה ותבנית החל לבאר מאי דסליק מניה. וכאן החל בראשון ראשון, וכדאיתה בנדרים ג א. [כא]
הערת המתרגם: בראשית כט ב.
הערת המתרגם: קהלת א טז.
הערת המתרגם: בשני הכיוונים מה' כלפי הנבראים ומהנבראים כלפי ה' וכפי ההדגמה דלקמן.
הערת המתרגם: מלכים א כב יט.
הערת המתרגם: בראשית יח א.
הערת המתרגם: שם א י.
הערת המתרגם: שמות לג יח. וראה לקמן ח"א פנ"ד ופס"ד. וח"ג פי"ג. והלכות יסודי התורה פ"א הלכה י. ופרקי הקדמת אבות פ"ז.
הערת המתרגם: שמות כד י. וראה לקמן פ"ה, וח"ב פכ"ו, וח"ג פ"ד. וראה רס"ג הנבחר באמונות ודעות מ"ב פי"ב.
הערת המתרגם: לסיבת הגבלת ראיית העיניים לגוף בלבד. ראה רס"ג באמונות ודעות מאמר ב פרק יב מהדורתי ובהערה. ואיני סבור שרבנו כרופא יסכים להגדרתו.
הערת המתרגם: הצד אשר מול העיניים וכנגדן בלבד, ולא יתר עבריו.
הערת המתרגם: אבל אפיו ותכונותיו וכדומה אינן רואות, וראה שמואל א, טז ז.
הערת המתרגם: בראשית יט יז.
הערת המתרגם: שם יט כו.
הערת המתרגם: ישעיה ה ל. והכוונה לפי פשט המשל הנשוא שם.
הערת המתרגם: במדבר כג כא. וכתרגום אנקלוס ויונתן שהוא מוסב על בלעם. ודלא כרס"ג ורמב"ן ועוד שהסבו אותו כלפי ה'.
הערת המתרגם: שמות לג ח.
הערת המתרגם: ראה קדושין לג ב. ר' אמי ור' יצחק נפחא חד אמר לגנאי וחד אמר לשבח... מאן דאמר לשבח אמר חזקיה... נשיא עובר עומד מלפניו מלא עיניו ואינו יושב עד שישב במקומו שנאמר והביטו אחרי משה עד באו האהלה. ומפרש רבנו שטעם המצווה ומטרתה היא ההשתכלות בדרכי משה ומידותיו. וראה גם תנחומא פרשת כי תשא. שמות רבה פ' נא. וראה סנהדרין קי א. וראה דברי רבנו בהקדמתו לאבות פ"ד: וכל מה שיאמר או יעשה בוחנים אותו.
הערת המתרגם: בראשית טו ה.
הערת המתרגם: וכ"כ לקמן ח"ב פרק מו.
הערת המתרגם: שמות ג ו.
הערת המתרגם: במדבר יב ה.
הערת המתרגם: חבקוק א יג. ופירושו גלוים לפניך מעשה העמל וכרגיל אינך מניח להם להמשיך אלא נפרע מהם ומדוע וכו'. וראה לקמן ח"א פרק מח.
הערת המתרגם: מיכה ד יא.
הערת המתרגם: ישעיה א א.
הערת המתרגם: בראשית טו א.
הערת המתרגם: שמות כד יא. ולערך השגתם ראה לקמן פרק ה. [כב]
<h2>פרק [ה]</h2>
כאשר בא ראש הפילוסופים לחקור ולהביא ראיות בדברים עמוקים מאוד, אמר בהתנצלותו דברים שעניינם שאין ראוי למעיין בספריו לייחס לו במה שחקר עליו חוצפה או גסות והתפרצות לדבר במה שאין לו בו ידיעה, אלא ראוי שייחס את הדבר ללהיטותו והשתדלותו למצוא ולהשיג דעות נכונות כפי יכולת האדם.
וכך נאמר אנו, שאין ראוי לאדם [כב] להתפרץ לעניין הגדול והנכבד הזה בהשערה ראשונה בלי שיכשיר את עצמו בחכמות ובמדעים, ויטהר את מידותיו ככל הראוי, וירסן תאוותיו ותשוקותיו הדמיוניות. וכאשר ילמד הקדמות אמיתיות נכונות וידע אותם, וידע חוקי הדיון והלמידות, וידע דרכי ההישמרות משיבושי המחשבה , אז ייגש לחקור בעניין הזה.
ואל יחליט בסברא ראשונה שתיראה לו, ואל ישלח מחשבותיו בהתחלה וישליטם כלפי השגת הבורא, אלא יבוש וייעצר ויעמוד עד אשר יתקדם לאט לאט .
ועל עניין זה נאמר:
ויסתר משה פניו כי ירא מהביט אל האלוהים ,
נוסף למה שמורה עליו הפשט על יראתו מהביט אל האור הנגלה, לא שה' ישיגוהו העיניים, יתעלה מכל מגרעת לעילא לעילא. ונשתבח ע"ה בכך, והשפיע עליו יתעלה מנעמו וטובו מה שהביא לידי כך שנאמר בו בסוף:
ותמונת ה' יביט
ואמרו חכמים ז"ל כי זה גמול על שהסתיר פניו בתחילה מהביט אל האלוהים .
אבל אצילי בני ישראל פרצו ושלחו מחשבתם, והשיגו אלא שהייתה השגה בלתי שלמה, ולפיכך נאמר בהם:
ויראו את אלוהי ישראל ותחת רגליו וכו'
ולא אמר ויראו את אלוהי ישראל בלבד, כי סדר הדברים אינו אלא בקפידה עליהם בראייתם, לא בתיאור היאך ראו. וכיון שלא בא אלא להקפיד עליהם על אופן השגתם, אשר כללה מן הגשמיות מה שכללה, גרמה לכך התפרצותם לפני שלמותם, ונתחייבו הכליה, ונתפלל עליהם עליו השלום והאריך להם עד שנשרפו בתבערה . ונדב ואביהוא נשרפו באהל מועד כפי שנאמר בקבלה האמיתית .
וכיון שהדבר כן ביחס לאלו כל שכן ביחס אלינו השפלים, ומי שיותר למטה ממנו, שראוי לו להתכוון ולהתעסק בהשלמת ההצעות וידיעת ההקדמות המטהרות את ההשגה מטומאתה שהן הטעויות, ואז ייגש לפני המעמד הקדוש האלוהי:
וגם הכהנים הנגשים אל ה' יתקדשו, פן יפרץ בהם ה' .
וכבר ציווה שלמה בהישמרות הגדולה כאשר חושב האדם להגיע לדרגה זו, ואמר בהזהירו במשלו:
שמור רגלך [כג] כאשר תלך אל בית האלוהים .
ואחזור להשלים מה שהתחלתי לבאר, ואומר, כי אצילי בני ישראל עם מה שאירע להם מן המכשולות בהשגתם, נתבלבלו מחמת כך גם מעשיהם, ונטו כלפי הדברים הגופניים מחמת שבוש ההשגה, ולפיכך אמר:
ויחזו את האלוהים ויאכלו וישתו .
אבל המשך הדיבור, והוא אמרו:
ותחת רגליו כמעשה לבנת הספיר וכו' -
יתבאר במקצת מפרקי מאמר זה .
וכל הכוונה אשר היא מטרתנו, היא שכל ראיה או חזיה או הבטה שנאמרו בעניין זה, היא השגה שכלית לא ראיית עין. לפי שאינו יתעלה מציאות שתשיגהו הראות.
ואם ירצה אחד ממעוטי ההשגה שלא להגיע לדרגה זו שאנו רוצים לעלות אליה, ועשה את כל הלשונות הללו שנאמרו בעניין זה מורים על השגות חושיים לאורות נבראים, מלאכים או זולתם, אין נזק בכך . [כד]
הערות:
.אריסטו בספר "על השמים והעולם" ספר ב פרק י.
הערת המתרגם: באותם מדעים שרבנו מפרש שהם "מעשה בראשית".
הערת המתרגם: "אעתקאדאת" - דעות. ובר"ש כדרכו "אמונות". וכבר ציינתי לא פעם על הגדרתו [כב] המדויקת של רס"ג למונח זה בהקדמתו לאמונות ודעות מהדורתי עמ' יא הערה .
הערת המתרגם: מדעי האלוהות. או כלשון חז"ל לפי פירוש רבנו "מעשה מרכבה".
הערת המתרגם: תפישות ו"הבנות" ראשונות שנדמה לו לאדם שהבין בראשית עיונו וכניסתו לתחום מדע זה.
הערת המתרגם: בר"ש "ויזקק" ותרגום נאה הוא.
הערת המתרגם: "ויקתל" ואפשר לתרגם "וישכך" ובר"ש תרגום מלולי "וימית".
הערת המתרגם: כי אלה הם המסכים הגדולים החוצצים בין האדם לבין ידיעת ה', ועוצרים את התעלותו המחשבתית, שים לב לדברי רבנו לקמן בפרקים לב-לד. ובפרקי הקדמתו לאבות פ"ז.
הערת המתרגם: כללים ויסודות המבוססים על מחקר מקיף וחודר כעין בפתיחת חלק ב.
הערת המתרגם: "אלקיאס" כולל כל דרכי הדין, הקש וקל וחומר וגזרה שווה ולמידת דבר מדבר וכיוצא. ובר"ש "ההיקש".
הערת המתרגם: "אלד'הן" - המחשבה, ההבנה, שלא יתחלף בדמיון, ובר"ש "השכל" וטעות הוא, כי אין השכל מטעה.
הערת המתרגם: אפשר לתרגם: יתרומם.
הערת המתרגם: ורק כשתהיה עלייתו של אדם בסולם המחשבה בהדרגה ובאופן יסודי לאחר הכנה ועתוד יכול להגיע להישג כל שהוא.
הערת המתרגם: שמות ג ו. כלומר: שעצר את עצמו ורסן את מחשבותיו לבלתי דהור הלאה שלא בשלבים הראויים למדע זה. ועל ידי שצעד ונתעלה באיטיות ובשטחיות זכה לותמונת ה' יביט, אחרת אפשר רק להגיע לאן שהגיעו אצילי בני ישראל.
הערת המתרגם: במדבר יב ח. וראה לעיל פ"נ הערה .
הערת המתרגם: ראה ברכות ז א, ותנחומא שמות יט: בשכר 'ויסתר משה פניו' זכה לקלסתר פנים, בשכר 'כי ירא' זכה לוייראו מגשת אליו, בשכר 'מהביט' זכה לותמונת ה' יביט.
הערת המתרגם: אפשר לתרגם "הרסו" וכלשון הכתוב פן יהרסו אל ה' לראות.
הערת המתרגם: שמות כד י. וראה לקמן פרק כח. והשוה ח"ב פרק כו. וח"ג פרק ד.
הערת המתרגם: אפשר לתרגם "בבקורת" ובר"ש "לדקדק" ולא דק.
הערת המתרגם: למתוח ביקורת עליהם על מהות השגתם.
הערת המתרגם: איני יודע היכן נתפלל עליהם משה. כי תפלתו האמורה בשמות לב לג ועתה אם תשא חטאתם על מעשה העגל היא אמורה.
הערת המתרגם: במדבר יא א, ותפילת משה שם היא לאחר השרפה. והשוה דברי רבנו בפירושו לאבות פ"ה מ"ג מהדורתי ושם הערה ויש לתקן כמו כאן.
הערת המתרגם: ויקרא י א-ב.
הערת המתרגם: תנחומא בהעלותך טז, ויקרא רבה סוף פרשה כ.
הערת המתרגם: שהגיעו לרמה כל שהיא במושכלות.
הערת המתרגם: שמות יט כב. וכבר האריך הרחיב ר' אברהם בן רבנו בפירוש פסוק זה, והכרח הבנתו ברוח תפישתו של רבנו בפירושו [כג] לשמות שם. עיין שם כי הם מסייעים להרחבת הבנת דברי רבנו כאן.
הערת המתרגם: קהלת ד יז. וראה לקמן פרק לב.
הערת המתרגם: שמות כד יא. ורבנו מפרש שמחמת התרופפות מגעם עם המושכלות באמת או אף ניתוק מגע זה לגמרי שקעו במה ששקע אדם הראשון לאחר החטא. כי חוק הוא במציאות האדם אם מלאה החרבה: אם מלאה זו חרבה זו, ואם מלאה זו חרבה זו.
הערת המתרגם: כבר ציינתי לעיל כי הכוונה לקמן ח"א פרק כח, וח"ב פרק כו. וח"ג פרק ד.
הערת המתרגם: "מוג'ודא" יישות, דבר המצוי בעין, ולפיכך תרגמתי "מציאות" להבדיל מן "מוג'וד" מצוי.
הערת המתרגם: לרמה מחשבתית זו לזכך את 'ראה' 'חזה' ו'הביט' לפשטם, ולערטלם מן החושים, וליחסם לפעולות חושיות. אלא שהם לאור נברא הרשות בידו. ונראה שכוונת רבנו בהערה זו לרס"ג בספרו האמונות והדעות מאמר ב פרק ח ופרק י. ראה שם מהדורתי.
הערת המתרגם: אין הפסד באמונה, כיון שאין הגשמה כלפי מעלה. אלא שאנו מרוממים ומעלים את המשיג, והוא הוריד את המושג.
<h2>פרק [ו]</h2>
איש ואישה
שני שמות, הונחו תחלה לגבר ולאישה . ואחר כך הושאלו לכל זכר ונקבה משאר מיני בעלי חיים. אמר:
מכל הבהמה הטהורה תקח לך שבעה שבעה איש ואשתו
כאלו אמר זכר ונקבה. ואחר כך הושאל שם 'אישה' לכל דבר מתוכן ומעותד להיות מקביל לדבר אחר , אמר:
חמש היריעות תהיינה חוברות אישה אל אחותה .
הנה נתבאר לך כי גם 'אחות' ו'אח' נאמרים בשיתוף על דרך ההשאלה, כמו איש ואישה. [כד]
הערות:
.ברור שהכוונה למין האדם, ור"ש אף הוסיף "מבני אדם".
הערת המתרגם: בראשית ז ב.
הערת המתרגם: וזוהי מטרת הפרק. וראה לעיל בסוף המבוא "בדמותו את החומר לאשת איש זונה". וראה לקמן ח"א פרק יז. ח"ג פרק ח, ופרק יב.
הערת המתרגם: שמות כו ג.
הערת המתרגם: כנראה רומז למרכבה ביחזקאל א ט, וכג, אישה אל אחותה. וראה לקמן ח"ג פרקים א-ז.
<h2>פרק [ז]</h2>
ילד
העניין המובן ממלה זו ידוע והיא ההולדה:
וילדו לו בנים .
ואחר כך הושאל לשון זה להמצאת הדברים הטבעיים:
בטרם הרים ילדו
והושאל גם לעניין הצמחת האדמה מה שהיא מצמיחה, דימוי ללידה:
והולידה והצמיחה .
והושאל גם למאורעות הזמן, כאלו הם עניינים שנולדו:
כי לא תדע מה ילד יום .
והושאל זה גם לחידושי המחשבות, ומה שמחייבים מן הסברות והשיטות כמו שאמר:
וילד שקר ,
ומזה נאמר:
ובילדי נכרים ישפיקו ,
הולכים [כד] בהשקפותיהם , כמו שאמר יונתן בן עוזיאל ע"ה בתרגומו:
ובנימוסי עממיא אזלין .
והנה לפי העניין הזה, מי שלמד אדם איזה דבר, ואצל לו השקפה - כאלו ילד אותו האדם, מפני שהוא בעל אותה ההשקפה . ובעניין זה נקראו תלמידי הנביאים 'בני הנביאים' כמו שנבאר בשיתוף שמות בן . ולפי השאלה זו נאמר באדם:
ויחי אדם שלשים ומאת שנה ויולד בדמותו כצלמו .
וכבר קדם לך עניין צלם אדם ודמותו מה הם.
נמצא שכל אותם בנים שקדמו לו, לא הושגה להם הצורה האנושית באמת, אשר היא צלם האדם ודמותו האמור עליה בצלם אלוהים ובדמותו.
אבל שת, כיון שלמדו והבינו והגיע לשלמות האנושית, נאמר בו ויולד בדמותו כצלמו.
וכבר ידעת שכל מי שלא הושגה לו הצורה הזו אשר בארנו ענינה, שאינו אדם אלא בעל חי בצורת אדם ותבניתו , אלא שיש לו יכולת למיני הנזקים והמצאת הרעות, מה שאין לשאר בעלי החיים . כי המחשבה והסברא שהייתה מעותדת לו להשגת השלמות - אשר לא הושגה - משתמש בה במיני התחבולות המביאות לרעות והמצאת הנזקים, וכאלו הוא דבר הדומה לאדם או חיקויו. וכך היו וולדי אדם אשר קדמו לשת.
ואמרו במדרש : כל אותן מאה ושלשים שנה שהיה אדם נזוף בהן, היה מוליד רוחות, כלומר: שדים , וכאשר נרצה הוליד דומה לו, כלומר: בדמותו כצלמו. והוא אמרו ויחי אדם שלשים ומאת שנה ויולד בדמותו כצלמו . [כה]
הערות:
הערת המתרגם: דברים כא טו. ואיני יודע למה היה רבנו צריך להרחיק נדוד עד חומש דברים, ויש בתחילת התורה.
הערת המתרגם: תהלים צ ב.
הערת המתרגם: ישעיה נה י.
הערת המתרגם: משלי כז א.
הערת המתרגם: תהלים ז טו. וראה טיאיטיטוס מהד' סימון . [ כד]
הערת המתרגם: ישעיה ב ו.
הערת המתרגם: "יג'תזיון באראיהם" וכפי שתרגמתי וכתרגום יונתן, ובר"ש "יספיק להם בדעותם" ואינו נכון, וטעה מפני שנתחלפה לו בתיבת "יתג'יזון" ואחריו נמשך רי"ח.
הערת המתרגם: וראה גם לקמן ח"ב פרק יא.
הערת המתרגם: וכדברי חז"ל: כל המלמד בן חברו תורה מעלה עליו הכתוב כאלו ילדו. סנהדרין יט ב. וראה שם צט כ.
הערת המתרגם: מלכים ב, ב ג. ב ה. ב טו. ב יז. ד א. ו א. וכן כתב רבנו בספר המצוות עשה יא. ושם הביא לשון ספרי דברים ו ז ושננתם לבניך אלו תלמידיך. וכן כתב בהלכות תלמוד תורה פ"א ב.
הערת המתרגם: לא כתב רבנו שתופי שם "בן" במקום אחד, אבל פיזרן, כאן בפרק זה, ויתכן גם בח"ג פכ"ב בני האלוהים, ופנ"ד בני אמי. וראה פירוש רס"ג לתהלים ב ז מהדורתי ובהערות שם.
הערת המתרגם: בראשית ה ג.
הערת המתרגם: לעיל פרק א.
הערת המתרגם: לשת.
הערת המתרגם: וכתב רבנו בפירושו למשנה בבא קמא פ"ד מ"ג: ואל יקשה בעיניך דבר זה, ואל תתמה עליו, כמו שלא תתמה על שחיטת בעלי חיים אף על פי שלא עשו שום רע, לפי שמי שלא נשלמו בו התכונות האנושיות אינו אדם באמת, ואין תכליתו אלא לאדם. ע"ש. וראה גם בהקדמה לפירוש המשנה זרעים מהדורתי עמ' מא ד"ה וכאשר.
הערת המתרגם: ורשה פי' רבנו לאבות פ"ה מי"ג.
הערת המתרגם: "פכרה" וכן תרגם רבנו לקמן בחלק זה פמ"ז ובר"ש "השכל" וטעות הוא.
הערת המתרגם: האדם הזה שלא הגיע לשלמות.
הערת המתרגם: ראה ערובין יח ב. ובראשית רבה סוף פרשה כ, ופ' כד ו. והאמור בש"ס שם "דחזא לאונסיה" אונס היצר התאוותני וכפיית הקישוי, ולא לעצם קיום המין. וקיום המין אינו בתשמיש בלבד, אלא גם בהמשך לימודו וחינוכו שיהא ממין האדם. וראה גם רס"ג בספרו הנבחר באמונות ובדעות מאמר עשירי, מהדורתי עמ' שו, כאשר דיבר נגד המפריזים בהולדת ולדות בלי לדאוג לחינוכם "ואיזו טובה תהיה בגדולם אם לא הייתה שם חכמה ולמוד".
הערת המתרגם: לפנינו איתא להדיא "רוחין ושדין ולילין", ויתכן כי בדורות הראשונים היו מין אחד, ובדורותינו מינים הרבה.
<h2>פרק [ח]</h2>
מקום
שם זה עיקר הנחתו למקום הפרטי והכללי . וגם בו התרחבה השפה ועשאתו שם לדרגת האדם ומעלתו, כלומר: לשלמותו בדבר מסוים. עד שאומרים פלוני במקום פלוני [כה] בדבר פלוני, וכבר ידעת ריבוי שימוש בעלי הלשון בזה, באומרם ממלא מקום אבותיו :
והיה ממלא מקום אבותיו בחכמה או ביראה .
ואמרם:
ועדיין מחלוקת במקומה עומדת
כלומר: בדרגתה.
ועל דרך השאלה זו נאמר:
ברוך כבוד ה' ממקומו
כלומר: כפי מעלתו ורוממות כבודו במציאות. וכן כל היכן שנזכר 'מקום' כלפי ה', אין הכוונה בו אלא מעלת מציאותו יתעלה, אשר אין לה משל ולא דימוי כמו שיתבאר .
ודע, כי כל שם אשר נבאר לך שיתופו במאמר זה אין הכוונה בכך ההערה למה שהזכרנו באותו הפרק בלבד, אלא אנו פותחים שער ומעירים אותך על עניני אותו השם שיועילו כפי מטרתנו, לא כפי מטרת העוסקים בלשון בעלי שפה מסוימת .
ואתה התבונן בספרי הנבואה וזולתם מחבורי בעלי החכמה, ובחון את כל השמות השימושיים בהן, ובאר כל שם משותף כפי אחד מענייניו המתאים לו לפי אותו הדבור . והנני אומר דברים אלו מפתח למאמר זה וזולתו. למשל, מה שבארנו כאן מעניין מקום באמרו:
ברוך כבוד ה' ממקומו ,
תדע כי עניין זה עצמו הוא עניין 'מקום', באומרו:
הנה מקום אתי -
דרגת עיון והשקפת שכל, לא השקפת עין. נוסף על המקום מן ההר שמדובר בו אשר בו הייתה ההתייחדות והשגת השלמות. [כו]
הערות:
.הפרטי הוא המקום המצומצם שאדם יושב בו או מניח עליו את הכלי, והכללי המרחב כולו. וכך כתב אריסטו בפיזיקה ספר ד פרק ב. וכתב רבנו בהקדמתו למשנה, בחלוקת עניני סדר טהרות, מהדורתי עמ' לג: ופן יחשוב אדם שקריאת כל הסדר 'סדר טהרות', ומסכתא אחת ממנו 'טהרות' אינו נכון, לא! אין זה בלתי נכון אצל בעלי ההגיון, כי יש שהפרט נקרא בשם הכלל. ע"כ. וכיוצא בזה כתב [כה] ב"מלות ההגיון" שער יג, והביא לדוגמא מלת "כוכב" שהוא שם כללי לכל כוכב, והוא שם פרטי לכוכב הלכת "כוכב", והוא הנקרא אצל הראב"ע "כותב".
הערת המתרגם: יוד חרוקה והמם בשווא נח. כלומר: במקומו של פלוני. וכפי שמדגים רבנו והולך. וראיתי מי שניקד בית שוויה ומם קמוצה, ואינו נכון.
הערת המתרגם: כגון הוריות יא ב.
הערת המתרגם: ראה כתובות קג ב.
הערת המתרגם: מקואות פ"ד מ"א.
הערת המתרגם: יחזקאל ג יב. כלומר: ללא ציור הגדרה או תפישה כל שהיא, כי כל תפישה צמצום היא מחמת התופש.
הערת המתרגם: בר"ש "חלקו", וטעות הוא שטעה בשני מובני "חט'", כי כל המציאות כולה חלקו.
הערת המתרגם: יתכן שהייתי צריך לתרגם "דומה" או "ערך" ומשום מה נמנעתי מכך, ומכל מקום הכוונה אין משלו.
הערת המתרגם: לקמן ח"א פרק נו. ולעניין מקום ראה גם "מעון" לקמן ח"א פרק ע.
הערת המתרגם: וחזר רבנו על הערה זו לקמן תחילת פרק י, כלומר: לא מילון ולא מכלול ולא ספר שורשים בא רבנו לחבר, אלא מבוא ושערים לתבונה.
הערת המתרגם: לפי הנושא הנדון, לפי עניינו.
הערת המתרגם: שמות לג כא. והשוה לקמן פרק טו ופרק טז.
הערת המתרגם: ראה פסחים נד ח: ומערה שעמד בה משה. וצורך היה לה להיברא בערב שבת.
הערת המתרגם: אפשר לתרגם "ההתבודדות", והכוונה שנתייחד ונתבודד משה עם עצמו מחוץ לעולמם של יתר בני אדם, אשר המציאות או ההמצאות ביניהם מונעת את השלמות. וכדלקמן ח"ג פרק לג ופרק נא. [כו]
<h2>פרק [ט]</h2>
כסא
עיקר הנחתו בלשון שהוא שם הכסא, וכיון שלא היו יושבים על הכסא כי אם בעלי הרוממות והגדולה כגון המלכים, ונעשה הכסא דבר מצוי המורה על כבוד מי שנעשה בשבילו ורוממותו ורום מעלתו, לפיכך נקרא המקדש 'כסא', בגלל הוראתו על גדולת מי שנגלה בו והשרה שכינתו ויקרו עליו. לכך אמר:
כסא כבוד מרום מראשון וכו' .
ובגלל עניין זה נקראו השמים כסא, מפני שהם מורים אצל מי שיודען ומתבונן בהם על גדולת ממציאם ומניעם ומנהיג העולם השפל בשפע טובם , לכך אמר:
כה אמר ה' השמים כסאי וכו' , [כו]
אמר שהם מורים על מציאותי וגדולתי ויכלתי, כהוראת הכסא על גדולת מי שראוי לו . זהו אשר ראוי שיסברו אנשי האמת, לא שיש שם גוף שהאל מתרומם עליו יתעלה לעילא לעילא, כי יתברר לך שהוא יתעלה אינו גוף, והיאך יהיה לו מקום או תנוחה על גוף?!
אלא הדבר כפי שהעירונו, שכל מקום שכבדו ה' וייחדו באורו וזהרו, כגון המקדש או השמים נקרא כסא.
אבל מה שהתרחבה בו השפה באמרו:
כי יד על כס יה ,
הוא תיאור גדולתו ורוממותו, אשר אין ראוי שתעלה בדמיונך דבר מחוץ לעצמותו, ולא שום נברא מברואיו, עד שיהא יתעלה מצוי בלי כסא ומצוי עם כסא . זוהי כפירה בלי ספק, וכבר ביאר ואמר: אתה ה' לעולם תשב כסאך לדור ודור , משמע שהוא דבר בלתי נפרד ממנו. ולפיכך הכוונה בכסא כאן ובכל הדומה לו - רוממותו וגדולתו שאינם דבר מחוץ לעצמותו, כמו שיתבאר במקצת פרקי מאמר זה . [כז]
הערות:
הערת המתרגם: "כאן" בעבר, בימי קדם. כי בימי רבנו בערי אירופה הכל יושבים על הכיסאות, וחדל הכסא לשמש מושג דרגה או מעלה רוחנית. וכמו שכתב בהלכות תפלה פרק יא הלכה ה: ובערי אדום יושבים בה על הכיסאות. וראה לקמן ח"א פרק סט, מטרת הרוממות על הכסא.
הערת המתרגם: אפשר לתרגם: מי שראוי לו. וכך תרגם ר"ש.
הערת המתרגם: על דרך הכתוב: ויהי בצאת הכוהנים מן הקדש והענן מלא את בית ה', מלכים א ח י.
הערת המתרגם: ירמיה יז יב. ופירושו כנראה כסא כבוד נקרא כן, על ידי שרוממו הראשון, כלומר: ה', על דרך הכתוב אני ראשון.
הערת המתרגם: מוסב על תנועת הגלגלים וסיבוב המאורות, וכפי שיבאר לקמן חלק ב [כו] פרק ה. ובר"ש "השפעה טובה" ואינו נכון.
הערת המתרגם: ישעיה סו א.
הערת המתרגם: בר"ש "הכסא שהוא מוכן לגדול שהוא ראוי לו" ולא דק.
הערת המתרגם: לקמן חלק ב פרק א.
הערת המתרגם: "מכאן" יתכן כי רצוי היה לתרגם "מושב".
הערת המתרגם: וכמו שהקדים רבנו, למי שיודען וכפי שהוא יודען בהתאם לכך הם כסא.
הערת המתרגם: שמות יז טז. וראה גם לקמן ח"א פרק כח.
הערת המתרגם: לשבועה ולאלה ולקיום כל דבר.
הערת המתרגם: בדמיונך.
הערת המתרגם: ואפילו לא אור נברא, כי האור הנברא הוא ביחס אלינו, ולא ביחס אליו יתעלה.
הערת המתרגם: איכה ה יט.
הערת המתרגם: כלומר: הוראת נצחיותו מורה על שהוא בלתי נברא. וראה לקמן ח"ב פרק כו.
הערת המתרגם: לקמן פרק נג והלאה, כלומר: שגם מה שאנו אומרים גדולה ורוממות אינם כהבנתנו אותם ביחס לבני אדם שהם דבר מחוץ לעצמותם, ושם דובר על כל התארים באופן כללי. [כז]
חלק ראשון
<h2>פרק [י]</h2>
כבר קדם לנו כי כאשר אנו מזכירים במאמר זה שם מן השמות הללו המשותפים שאין כוונתנו להזכיר כל עניין שנאמר עליו אותו השם, כי אין מאמר זה בענייני לשון, אלא נזכיר מאותם העניינים מה שאנחנו צריכים לו לענייננו לא יותר.
ומזה ירד ועלה, הירידה והעלייה שני שמות מונחים בלשון העברי לנחיתה ולסליקה , וכאשר נעתק הגוף ממקום מסוים למקום נמוך ממנו, אומרים 'ירד', וכאשר נעתק ממקום מסוים אל מקום גבוה מאותו המקום אומרים 'עלה'.
ואחר כך הושאלו שני שמות הללו לרוממות ולגדולה, עד שאם הושפלה מעלת האדם אומרים ירד, ואם רמה מעלתו בגדולה אומרים עלה, אמר יתעלה:
הגר אשר בקרבך יעלה עליך מעלה מעלה ואתה תרד וכו' ,
ואמר:
ונתנך ה' אלהיך עליון על כל גויי הארץ ,
ואמר:
ויגדל ה' את שלמה למעלה ,
וכבר ידעת ריבוי שימושם -
מעלין בקודש ולא מורידין .
ועל דרך זו אומרים גם בשפלות המחשבה. וכאשר האדם פונה במחשבתו כלפי דבר פחות מאוד אומרים שהוא ירד, וכן אם פנה במחשבתו כלפי דבר נעלה ונכבד אומרים עלה.
ולפי שאנחנו, מקהלות בני האדם, בשפל השפלים במקום ובמעלת המציאות ביחס לסובב אותנו , והוא יתעלה נעלה על כל, [כז] נעלה באמיתת מציאות וגדולה ורוממות, לא עליונות מקום, ורצה יתעלה במה שרצה להגיע מדע מאתו ושפע נבואה על אחדים ממנו, אז קרא ניחת החזון על הנביא, או השראת השכינה במקום מסוים - 'ירידה'; וקרא הסתלקות אותו המצב הנבואי מן האדם, או סילוק השכינה מן המקום - 'עליה'.
אם כן כל ירידה ועליה שתמצאם מיוחסים לבורא יתעלה, אין הכוונה בהם אלא עניין זה.
וכן אם חלה מכה על אומה או על אקלים כפי רצונו המוקדם, אשר מקדימים ספרי הנבואה לפני תיאור אותה המכה, שאותם האנשים פקד ה' מעשיהם, ואחר כך הביא עליהם את העונש, הרי הוא מכנה גם את העניין הזה בירידה. מפני שהאדם קל מכדי שיפקדו מעשיו ויוענש עליהם אלמלי הרצון.
וכבר נתבאר זה בספרי הנבואה, ונאמר:
מה אנוש כי תזכרנו ובן אדם כי תפקדנו וכו' ,
רומז לעניין זה, ולפיכך כנה את זה בירידה אמר:
הבה נרדה ונבלה שם שפתם ,
וירד ה' לראות
ארדה נא ואראה ,
וכל העניין הוא חלות העונש באנשי העולם השפל. אבל העניין הראשון, כלומר: עניין החזון וההיעלות, רבים הם:
וירדתי ודברתי עמך ,
וירד ה' על הר סיני ,
ירד ה' לעיני כל העם ,
ויעל מעליו אלוהים ,
ויעל אלוהים מעל אברהם .
אבל אמרו:
ומשה עלה אל האלוהים
הרי הוא מן העניין השלישי, נוסף על היותו גם עלה אל ראש ההר אשר חנה עליו האור הנברא.
לא שה' יתעלה יש לו מקום שעולים אליו או יורדים ממנו, יתעלה מדמיונות הסכלים לעילא לעילא.
הערות:
הערת המתרגם: הר"ש הוסיף: ירד עלה, כבר. ואין צורך לכך.
הערת המתרגם: לעיל פרק ח.
הערת המתרגם: לנושא שאנו מטפלים בו והוא הרמת מסך מסוים משערי אולם התבונה.
הערת המתרגם: בר"ש "בלשון העברי ועניינן ידוע".
הערת המתרגם: דברים כח מג.
הערת המתרגם: שם כה ח.
הערת המתרגם: דברי הימים א כט כה.
הערת המתרגם: שקלים פ"ו מ"ג. ברכות כח א. מנחות צט ב.
הערת המתרגם: "אנחטאט אלנט'ר" תרגום מלולי "נמיכות העיון". וברור שאין כאן עניין של עיון ומחקר, אלא של מחשבה כללית, ולפיכך העדפתי לתרגם כן.
הערת המתרגם: שהארץ למטה מן הכל לפי תפישה זו, וראה יסודי התורה פ"ג הלכה י.
הערת המתרגם: ראה לקמן ח"א פרק עב. ובהלכות יסודי התורה פ"ד הלכה יב: בזמן שאדם מתבונן בדברים האלו, ומכיר כל הברואים ממלאך וגלגל ואדם כיוצא בו, ויראה חכמתו של הקב"ה בכל היצורים וכל הברואים... ויירא ויפחד משפלותו ודלותו וקלותו, כשיעריך עצמו לאחד [כז] מהגופות הקדושים הגדולים... וימצא עצמו שהוא ככלי מלא בושה וכלימה ריק וחסר. ע"ש. ובשל כך העדפתי לתרגם כן. אם כי אפשר היה לתרגם "לגלגל המקיף", שגם הוא נקרא "אלפלך אלמחיט".
הערת המתרגם: כלומר: גם מה שאנו אומרים "רצה", אינו הרצון שאנו מסוגלים להבין, ולפיכך הוסיף רצה באותו סוג של רצון שבו הוא רוצה, ושאין בנו כוח לתארו לעצמנו.
הערת המתרגם: תרגמתי בלשון רבנו בהלכות תשובה פ"נ הלכה ח "מדע שמגיע" שהוא תרגום נכון ומדויק מבחינת המלים כאן והעניין, ובר"ש "הגיע חכמה" ואינו נכון, וגם אין נכון לתרגם "ידיעה" כפי הצעת המעיר בתרגום רי"ח.
הערת המתרגם: "אקלים" מלה שהוכנסה לערבית משפה זרה, והוראתה ארץ או מחוז המוגדר בשם בפני עצמו, וכיון שכבר הוכנסה לשימוש גם בעברית הנחתיה כמות שהיא.
הערת המתרגם: בר"ש "הקדום", ולעצם ביאור משפט זה עיין היטב בדברי רבנו על ההשגחה לקמן ח"ג פרק יז ופרק נא, כי כל המפרשים לדעתי לא פירשו נכון.
הערת המתרגם: אפשר לתרגם "שיבוקרו".
הערת המתרגם: תהלים ח ה.
הערת המתרגם: בראשית יא ז.
הערת המתרגם: שם יא ה.
הערת המתרגם: שם יח כא.
הערת המתרגם: אפשר לכתוב תחולת.
הערת המתרגם: "אלתשריף" יש בה גם הוראת היעלות וסילוק, סילוק הנבואה. ובר"ש "הנבואה והכבוד הרבה" ואינו נכון כאן, כי הכוונה לאמור להלן ויעל מעליו וכדומה.
הערת המתרגם: במדבר יא יז.
הערת המתרגם: שמות יט כ.
הערת המתרגם: שם יט יא.
הערת המתרגם: בראשית לה יג.
הערת המתרגם: שם יז כב.
הערת המתרגם: שמות יט ג.
הערת המתרגם: חלות הנבואה בשיא רמתה. ואע"פ ששאר ימיו של משה רבנו היו תוך השראה מתמדת של נבואה, כמו שכתב רבנו בהלכות יסודי התורה פ"ז הלכה ו "לפיכך פירש מן האישה לעולם ומן הדומה לו, ונקשרה דעתו לצור העולמים, ולא נסתלק מעליו ההוד לעולם, וקרן עור פניו ונתקדש כמלאכים" - בכל זאת היו זמנים של קלישות ההשראה, וראה לקמן חלק ב פרק לו. [כח]
<h2>פרק [יא]</h2>
ישיבה
עיקר הנחת שם זה בלשוננו לישיבה :
ועלי הכהן ישב על הכסא .
וכיון שהאדם היושב מונח ויציב באופן יציבותו ותנוחתו המושלם ביותר, הושאל זה לכל מצב יציב בתנוחה שאינה משתנית. אמר בהבטחת ירושלם בקיום וביציבות כשהיא ברום [כח] המעלות:
וראמה וישבה תחתיה ,
ואמר:
מושיבי עקרת הבית
עניינו מניח לה ומיצבה.
ולפי העניין הזה האחרון נאמר עליו יתעלה:
אתה ה' לעולם תשב ,
היושבי בשמים ,
יושב בשמים ,
היציב אשר לא ישתנה בשום אופן מאופני השנוי, לא שנוי עצמי , ואין לו מצב מסוים זולת עצמותו שאז ישתנה בו, וגם אין יחסו לזולת משתנה, כי אין יחס בינו לבין הזולת שישתנה באותו היחס כמו שיתבאר . וכאן יחליט על היותו בלתי משתנה כלל ולא בשום פנים, כמו שבאר ואמר כי אני ה' לא שניתי , שום שנוי כלל.
ועל עניין זה מכנים בישיבה בכל מקום שיוחסה לו יתעלה. ומה שמיחסים אותה לשמים ברוב המקומות, מפני שהשמים הם שאין בהם שינוי ולא התחלפות, כלומר: שאין פריטיה משתנים כפי שמשתנים פריטי ההווים ונפסדים שבארץ . וכן אם יוחס יתעלה אותו היחס האמור בשיתוף אל מיני הנמצאים ההווים ונפסדים, נאמר גם על כך 'יושב'. לפי שאותם המינים תמידיים וסדורים ויציבים במציאות כמציאות פריטי השמים, אמר:
היושב על חוג הארץ ,
הקיים היציב על הקף הארץ, כלומר: תדירותה , רומז לדברים המתהווים בה בתדירות .
ואמר:
ה' למבול ישב ,
כלומר: שבעת שינוי מצב הארץ והפסדה אין לפניו יתעלה שנוי יחס, אלא יחסו אליהם כשהם הווים או נפסדים יחס שווה קיים ועומד, כי אותו היחס למיני ההווים לא לפריטיהם.
התבונן בכל לשון ישיבה שתמצא כלפי ה' תמצאנה בעניין זה.
הערות:
הערת המתרגם: בר"ש הוסיף משלו "לישיבת האדם על המקום", ואין זה מטרת רבנו כאן.
הערת המתרגם: שמואל א א ט. [כח]
הערת המתרגם: זכריה יד י.
הערת המתרגם: תהלים קיג ט.
הערת המתרגם: הקיום והיציבות.
הערת המתרגם: איכה ה יט. וראה לעיל פרק ט.
הערת המתרגם: תהלים קכג א.
הערת המתרגם: שם ב ד.
הערת המתרגם: "אלת'אבת" ובר"ש "הנצחי העומד" ואין זה עניין לכאן כי המדובר כאן על העדר השנוי וההשתנות, לא שנוי מהותי ולא שנוי התפעלות, אלא יציבות איתנית, אם אפשר לומר כך. ואין לזה כל שייכות עם נצח.
הערת המתרגם: הוויה או הפסד, ראה במבוא לחלק ב ההקדמה הרביעית.
הערת המתרגם: מהות כמות או איכות.
הערת המתרגם: לקמן ח"א פרקים נב-נו.
הערת המתרגם: "יכמל" - אמירה שלמה והחלטית, שלא שייך בו שנוי. ונדמה לי כי "יחליט" יותר מתאימה כאן. ובר"ש "ישלם".
הערת המתרגם: מלאכי ג ד.
הערת המתרגם: את הישיבה.
הערת המתרגם: שבארץ המינים קיימים ויציבים, ואילו הפרטים משתנים. מין האדם קיים, ואילו פרטיו אינם יציבים. ראובן מת וכלה, ושמעון נוצר נולד וגדל. מין הברזל קיים, ואלו פרטיו, גוש ברזל זה, מחליד ונרקב ונהפך לעפר, וגוש ברזל אחר מוּצָא מן האדמה. וכך בעצים וכדומה. ואלו עצמי השמים יציבים גם פרטיהם לפי השקפה זו וכדלקמן ח"א פרק עב. וח"ב פ"ב ופ"ד.
הערת המתרגם: ישעיה מ כב.
הערת המתרגם: חוג - הקף, סבוב.
הערת המתרגם: "דורהא" הכוונה דברים ההווים ונפסדים בתדירות: זה בא בעקבותיו של זה, וחוזר חלילה, כך שמינה קיים ויציב. ותרגמתי כן, כי לא מצאתי מלה מתאימה. ובר"ש "חללתה רומז לעניינים ההווים בחללה". וראיתי מי שהגיה "חלילתה רומז לעניינים ההווים בה חלילה" ותיקון נאה הוא. ורי"ח שיבש ובלבל כי לא ידע מהו.
הערת המתרגם: תהלים כט י.
<h2>פרק [יב]</h2>
קימה
שם משותף. ואחד מענייניו העמידה שהיא כנגד ישיבה ,
ולא קם ולא זע ממנו .
ויש בו גם עניין יציבות הדבר וקיומו:
יקם ה' את דברו ,
ויקם שדה עפרון ,
וקם הבית אשר בעיר ,
וקמה בידך ממלכת ישראל .
ובעניין זה נאמר כל לשון קימה כלפי ה' יתעלה:
עתה אקום יאמר ה' ,
ר"ל עתה אקיים פקודתי והבטחתי ואיומי.
אתה תקום תרחם ציון
תקיים מה שהבטחת בו מן הרחמים. וכיון שהמסכים לעשות דבר מסוים מתעורר [ל] הוא לעשותו בקימה, לכך נאמר בכל מי שנתעורר לאיזה דבר שהוא קם:
כי הקים בני את עבדי עלי .
והושאל עניין זה להפעלת פקודת ה' על אנשים שנתחייבו בעונש להשמידם:
וקמתי על בית ירבעם ,
וקם על בית מרעים .
ואפשר שיהא אמרו 'עתה אקום' מן העניין הזה. וכן 'תקום תרחם ציון' , כלומר: תקום על אויביה.
ומן העניין הזה נאמרו פסוקים רבים, לא שיש שם קימה או ישיבה חלילה. אמרו ע"ה אין למעלה לא ישיבה ולא עמידה , כי עמד פְּעָמִים נאמר במקום קם.
הערות:
הערת המתרגם: תנועת העמידה.
הערת המתרגם: תנועת הישיבה.
הערת המתרגם: אסתר ה ט. ופירושו בעת שהיה יושב לא עמד מפניו ואפילו לא זע מעט דרך הדור.
הערת המתרגם: שמואל א א כג.
הערת המתרגם: בראשית כג יז.
הערת המתרגם: ויקרא כה ל.
הערת המתרגם: שמואל א כד כא.
הערת המתרגם: תהלים יב ו. ישעיה לג י.
הערת המתרגם: תהלים קב יד.
הערת המתרגם: אפשר לתרגם: שהמחליט.
הערת המתרגם: וברי"ח "שנתעורר לעשות רע" ושבוש הוא.
הערת המתרגם: שמואל א כב ח.
הערת המתרגם: ובר"ש "לעבור גזרת" ואנו ברור.
הערת המתרגם: עמוס ז ט.
הערת המתרגם: ישעיה לא ב.
הערת המתרגם: חגיגה טו א. וכנוסח הזה כתב רבנו בפירוש לסנהדרין פ"י מ"א ד"ה והיסוד השלישי. וראה יסודי התורה פ"א הלכה יא, שם כתב "וכיון שנתברר שאינו גוף וגוייה, יתברר שלא יארע לו אחד ממאורעות הגופות, לא חיבור ולא פירוד, לא מקום ולא מידה, לא עלייה ולא ירידה, לא ימין ולא שמאל, לא פנים ולא אחור, לא ישיבה ולא עמידה". ולפנינו בגמ' חסר "ולא עמידה".
<h2>פרק [יג]</h2>
עמידה
שם משותף, יהיה בעניין הקימה וההתייצבות:
בעמדו לפני פרעה ,
אם יעמד משה ושמואל ,
והוא עומד עליהם .
ויהיה בעניין החידלון וההפסק:
כי עמדו לא ענו עוד ,
ותעמד מלדת .
ויהיה בעניין היציבות והקיום:
למען יעמדו ימים רבים ,
ויכלת עמוד ,
עמד טעמו בו
נתקיים ונשאר ולא נשתנה,
וצדקתו עומדת לעד *
קיימת ונשארת.
וכל עמידה שנאמרה בה' יתעלה היא מן העניין הזה האחרון:
ועמדו רגליו ביום ההוא על הר הזיתים
יתקיימו סיבותיו כלומר: מסובביו , ויתבאר זה כשאזכיר שתוף רגל .
ומן העניין הזה אמרו לו יתעלה:
ואתה פה עמד עמדי ,
אנכי עמד בין ה' וביניכם .
הערות:
הערת המתרגם: בר"ש "עמידת האדם".
הערת המתרגם: בראשית מא מו.
הערת המתרגם: ירמיה טו א. ופירושו אם יקומו מקברותיהם ויעמדו.
הערת המתרגם: בראשית יח ח. ואף על פי שזה היה במחזה, כדלקמן ח"ב פרק מב, כבר נשתמשו בה חז"ל לעמידה ממש, כדאיתא בקדושין לב ב.
הערת המתרגם: איוב לב טז. הפסיקו וחדלו מלדבר.
הערת המתרגם: בראשית כט לה.
הערת המתרגם: ירמיה לב יד, יתקיימו זמן רב.
הערת המתרגם: שמות יח כג, תוכל להחזיק מעמד.
הערת המתרגם: ירמיה מח יא.
* תהלים קיא ג.
הערת המתרגם: זכריה יד ד.
הערת המתרגם: הסיבות והגורמים שיתפתחו בעולם כאלו באופן טבעי, כדי שיתאספו כל הגוים למלחמה למען יתקיימו מסובביו.
הערת המתרגם: הדברים והמטרות אשר כל אותן הסיבות והגורמים והסכסוכים והמלחמות אמצעיים טפלים להם, והם פרסום אלוהותו יתעלה בעולם על ידי גאולת ישראל פרקונה וניצחונה.
הערת המתרגם: לקמן ח"א פרק כח.
הערת המתרגם: דברים ה כח. וכבר פירשו חז"ל פסוק זה שלא בעמידה ממש, כדאיתא בשבת פג א. וראה לעיל בתחילת המבוא ד"ה ודע. ולקמן ח"ג פרק נא. ובהלכות יסודי התורה פ"ז הלכה ו: כל הנביאים אין מתנבאים בבל עת שירצו, משה רבנו אינו כן, אלא כל זמן שיחפוץ רוח הקדש לובשתו, ונבואה שורה עליו, ואינו צריך לכוון דעתו ולהזדמן לה, שהרי הוא מכוון ומזומן ועומד כמלאכי השרת. לפיכך מתנבא בכל עת, שנאמר עמדו ואשמעה מה יצווה ה' לכם (במדבר ט ח), ובזה הבטיחו האל, שנאמר ואתה פה עמד עמדי.
הערת המתרגם: דברים ה ה. והשוה ודייק דברי רבנו לקמן ח"ב תחילת פרק לג. ובפירושו למשנה סנהדרין פ"י מ"א היסוד השביעי: שנדע שהוא אביהם של כל הנביאים שקדמו לפניו והבאים אחריו, הכל הם למטה ממנו במעלה, והוא בחיר ה' מכל המין האנושי אשר השיג ממנו יתעלה, יותר ממה שהשיג וישיג כל אדם שנמצא ושימצא, ושהוא עליו השלום הגיע לתכלית הרוממות מעל האנושיות, עד שהשיג המעלה המלאכית ונעשה במעלת המלאכים. [ל]
<h2>פרק [יד]</h2>
שתוף אדם
הוא שם אדם הראשון, נגזר כפי שנתבאר בכתוב שהוא נגזר מן אדמה .
ויהיה שם המין:
לא ידון רוחי באדם ,
מי יודע רוח בני האדם ,
ומותר האדם מן הבהמה אין .
ויהיה שם להמון, כלומר: פשוטי העם בלעדי היחידים:
גם בני אדם גם בני איש .
ומן העניין הזה השלישי:
ויראו בני האלוהים את בנות האדם ,
אכן כאדם תמותון .
הערות:
הערת המתרגם: בראשית ב ז. ופסוק זה בתיאור השני של יצירת אדם, וראה לשון רבנו לקמן ח"ב פרק ל. ובמאכלות אסורות פ"ב הלכה ג הוא שם המין.
הערת המתרגם: בראשית ו ג. ופירושו כמו שכתב רס"ג ראה פירושי רס"ג מהדורתי שם.
הערת המתרגם: קהלת ג כא.
הערת המתרגם: שם ג יט.
הערת המתרגם: תהלים מט ג. ורבנו מפרש בני אדם ההמונים, בני איש - יחידי סגולה, ודלא כרס"ג ראה פירושו שם מהדורתי ובאמו"ד מאמר ב פ"ג.
הערת המתרגם: בראשית ו ב. וכפירוש רס"ג כי בני האלוהים - הנכבדים ובנות האדם - פשוטי העם. ראה פירושו שם מהדורתי. ובפרושו לאיוב א תקף בחריפות את האומר שהם מלאכים. ראה שם מהדורתי.
הערת המתרגם: תהלים פב ז. וראה לקמן ח"ג פרק ח.
<h2>פרק [טו]</h2>
ניצב או יצב
ואף על פי שנשתנו שני השורשים הרי העניין אחד כפי שידעת בכל שימושיהם , וזה שם משותף, יש שהוא בעניין העמידה וההתייצבות:
ותתצב אחותו מרחוק ,
יתיצבו מלכי ארץ ,
יצאו נצבים .
ויהיה בעניין הקיום והתדירות:
דברך ניצב בשמים
כלומר: יציב וקיים, וכל מה שנאמר מן השם הזה כלפי הבורא הרי הוא מן העניין הזה:
והנה ה' ניצב עליו
קיים ותמידי עליו, כלומר: על הסולם אשר קצהו האחד בשמים וקצהו השני בארץ, ובו מטפס ועולה כל מי שעולה, עד שישיג מי שעליו בהחלט, כיון שהוא יציב וקיים על ראש הסולם . ופשוט הוא כי אמרו כאן 'עליו' הוא לפי המשל הזה האמור .
ומלאכי אלוהים הנביאים אשר בהם נאמר בפירוש:
וישלח מלאך ,
ויעל מלאך ה' מן הגלגל אל הבוכים .
וכמה מחוכם אמרו 'עולים ויורדים': העלייה לפני הירידה, כי אחר העלייה וההגעה למעלות מסוימות בסולם תהיה הירידה במה שנאצל עליו מן המצווה להנהגת אנשי הארץ ולימודם אשר על זה מכנה ירידה כמו שבארנו .
ואחזור לענייננו: כי 'ניצב עליו' - [לא] יציב תמידי וקיים, לא שהיא עמידת גוף.
ומן העניין הזה:
ונצבת על הצור .
הנה נתבאר לך כי ניצב ועמד עניינם אחד בעניין זה, וכבר אמר:
הנני עומד לפניך שם על הצור בחורב .
הערות:
הערת המתרגם: השוה לשון רבנו בפירושו למשנה תרומות פ"א מ"א. וכלאים פ"ב מ"ג.
הערת המתרגם: "תצאריפהמא" נטיות והטיות הפעלים.
הערת המתרגם: שמות ב ד.
הערת המתרגם: תהלים ב ב.
הערת המתרגם: במדבר טז כז.
הערת המתרגם: תהלים קיט פט.
הערת המתרגם: בראשית כח יג.
הערת המתרגם: בבחינת קרוב ה' לכל קוראיו באמת. הקריאה האמיתית ההשגתית שהיא הייתה קריאתו של אברהם אבינו.
הערת המתרגם: "שישיג מי שעליו" ובר"ש "הנה ה' ניצב עליו" ושבוש הוא כי זה לשון הכתוב.
הערת המתרגם: על דרך כנויי המשל.
הערת המתרגם: ראה הלכות יסודי התורה פ"ז הלכה ג. וראה לקמן ח"ב פ"י ולעיל במבוא. וכבר שאל ר' חסראי הלוי לרבנו על סתירה זו, והשיב רבנו: ומה שהקשית ואמרת על פירוש עולים ויורדים, שבח"א ממאמרנו הנכבד ספר מורה הנבוכים פט"ו פירשנו אותו על הנביאים, ובח"ב פ"י פירשנוהו על היסודות וכו' ע"ש. ולא העתקתיו כאן, כי התרגום כבד ומלא אי בהירות, ונראה לי ברור שבלבולים רבים נכנסו בו, ולא עוד אלא שלא נזכרה הסתירה מהלכות יסודי התורה. ואם השואל לא ידעה, מדוע לא הזכירה רבנו?
הערת המתרגם: במדבר כ טז. וכ"כ לקמן ח"ב פרק ו ופרק מב.
הערת המתרגם: שופטים ב א.
הערת המתרגם: "במא תלקי מן אלאמר" לדעתי קריאת אלף "אלאמר" בפתח רחב "מד" המצווה, המפקד. ובר"ש "במה שפגש מן העניין" והוא קרא את האלף "פתח" והמם נחה. ותרגם "תלקי" פגישה כאחת מהוראותיה שאינה מתאימה כאן. ורי"ח "במה שיורוהו מן השמים" תרגם את העניין כך שאין לדעת היאך קרא וכיצד הבין.
הערת המתרגם: כלומר: שירידתם אינה [לא] מהותית בהם אלא צמצום לצורך העלאת אחרים.
הערת המתרגם: לעיל פרק י.
הערת המתרגם: שמות לג כא. ופירושו שישאר איתן ויציב בהשגתו את מקור הכל, וראה בפרק דלקמן.
הערת המתרגם: שמות יז ו.
<h2>פרק [טז]</h2>
צור
שם משותף, הוא שם ההר: והכית בצור . והוא שם אבן קשה, כגון החלמיש:
חרבות צורים .
והוא שם המחצב אשר ממנו חוצבים אבני המתכות :
הביטו אל צור חצבתם .
ומן העניין הזה האחרון הושאל שם זה ליסוד כל דבר ומוצאו, ולפיכך אמר אחר אמרו הביטו אל צור חצבתם -
הביטו אל אברהם אביכם וכו' ,
כאלו פירש כי הצור אשר חוצבתם ממנו, הוא אברהם אביכם, ולכן לכו בעקבותיו ויהיה דתכם דתו, והתנהגו במידותיו. כי טבע המתכת הכרחי שיהא מצוי בדבר שנחצב ממנו.
ועל פי העניין הזה האחרון נקרא ה' יתעלה צור כי הוא המוצא והסיבה העושה לכל מה שזולתו , ונאמר:
הצור תמים פעלו ,
צור ילדך תשי ,
צורם מכרם ,
ואין צור כאלהינו ,
צור עולמים ,
ונצבת על הצור
הסמך והתבסס על הבנת היותו יתעלה המקור, כי הוא המבוא אשר תגיע ממנו אליו כמו שבארנו באמרו לו:
הנה מקום אתי .
הערות:
הערת המתרגם: שמות יז ו.
הערת המתרגם: יהושע ה ב.
הערת המתרגם: "אלמעאדן" ובר"ש "אבני המקורים" וברי"ח "האבנים" ושניהם לא דברו נכונה.
הערת המתרגם: ישעיה נא א.
הערת המתרגם: שם נא ב.
הערת המתרגם: "ודינוא בדינה" ובר"ש "והאמינו בתורתו" ולא דק.
הערת המתרגם: בר"ש "כי טבע המקור ראוי שיהא נמצא כמה שיחצב ממנו" ולא דק. והכוונה כי היסוד המתכתי הכרחי שיהא נמצא באבנים ובעפר שמהן הוצא, אחרת לא הייתה יוצאת מתכת, כך אנו בני אברהם הכרחי שימצאו בנו תכונותיו מידותיו דתו והנהגותיו.
הערת המתרגם: השוה פירוש רס"ג לכנוי ה' במלת "צור" בתהלים יח מהדורתי עמ' פב.
הערת המתרגם: צדי קמוצה, מקור מוצא ומבוע.
הערת המתרגם: וכל מושג זה בהרחבה ראה לקמן ח"א פרק סח.
הערת המתרגם: דברים לב ד.
הערת המתרגם: שם לב יח.
הערת המתרגם: שם לב ל.
הערת המתרגם: שמואל א ב ב.
הערת המתרגם: ישעיה כו ד.
הערת המתרגם: שמות לג כא. וראה בפרק הקודם.
הערת המתרגם: אפשר לתרגם: בו.
הערת המתרגם: לעיל פרק ח.
הערת המתרגם: שמות לג כא.
חלק ראשון
<h2>פרק [יז]</h2>
אל תחשוב כי מדעי האלוהות בלבד הם שאנו שומרים עליהם מפני ההמון, אלא אף רוב מדעי הטבע , וכבר נכפל לך אמרינו :
ולא במעשה בראשית בשנים .
ואין זה אצל אנשי התורה בלבד, אלא גם אצל הפילוסופים וחכמי האומות אשר מעולם, היו מסתירים הדברים במעשה בראשית ומדברים בו בחידות.
ואפלטון וכל מי שקדמו, היה קורא את החומר 'הנקבה' והיה קורא את הצורה 'הזכר' . ואתה יודע כי ראשית כל הנמצאים ההווים נפסדים שלשה:
החומר
והצורה
וההעדר המיוחד אשר הוא צמוד לחומר לעולם. ואלמלי צמידות ההעדר אליו לא הושגה לו צורה.
ומבחינה זו נעשה ההעדר מכלל הראשיות, וכאשר הושגה הצורה יבטל אותו ההעדר, כלומר: העדר אותה הצורה שהושגה, ויצמד לו העדר אחר, וכך לעולם, כמו שנתבאר במדעי הטבע .
ואם אלה אשר אין עליהם שום הפסד, אם יבארו היו שואלים שמות ומשתמשים במשלים בלמוד, כל שכן שחייבים אנחנו, קהל אנשי התורה, שלא נאמר בפירוש דבר שיקשה על ההמון להבינו , או שידמו לעצמם אמיתת הדברים הפך הדבר הנדרש מאתנו .
דע גם את זה.
הערות:
הערת המתרגם: אפשר לתרגם: נזהרים בהם.
הערת המתרגם: ברור שהכוונה על מערכות השמים והיסודות וכל המורכב מהן. וכמו שכתב רבנו בהלכות יסודי התורה פ"ד הלכה י.
הערת המתרגם: לעיל במבוא ספר זה.
הערת המתרגם: חגיגה פ"ב מ"א.
הערת המתרגם: בספר טימיאוס דף צד. וראה אריסטו, פיזיקה ספר א פ"ח.
הערת המתרגם: ראה לעיל פרק ו הערה .
הערת המתרגם: אפשר לתרגם ה"תחילות", וביאור דברי רבנו כי העדר הצורה הצמוד לחומר הוא הגורם לו לנוע לקראת קבלת צורה, ולולי ההעדר לא היה החומר נע, והוא עצמו ללא הצורה אינו מצוי, גם הצורה כשל עצמה אי אפשר לה להמצא ללא החומר הנושאה. וכפי שכתב רבנו גם בהלכות יסודי התורה פ"ד הלכה ז. ואפשר גם לנסח כך: החומר, והשאיפה לקבלת הצורה כדי לצאת אל הפעל, והצורה. ושים לב "ראשית" אך לא סיבה, כי אין ההעדר יכול להיות סיבה. וראה גם אבי נצר במאמרו "פצוץ אלחכם" עמ' ד"ה "כל מא לם יכון".
הערת המתרגם: פיזיקה לארסטו ספר א פ"ו ופ"ז.
הערת המתרגם: חכמי אומות העולם והפילוסופים.
הערת המתרגם: הפסד באמונתם ובדתם, ואין ההמון יכול לצאת לכפירה על ידי הבנה מוטעית כל שהיא, כי הלא אין להם תורה.
הערת המתרגם: מדברים בשמות מושאלים.
הערת המתרגם: ועלול לגרום טעות למי שהוא.
הערת המתרגם: אם הנוסח הזה נכון, שמא נכון יותר לתרגם "הרצוי בנו", כלומר: שהתורה והאמונה היהודית דורשת ממנו ורוצה שנהיה בדעה מסויימת. ובר"ש "חלוף העניין שנרצה בו" ולא דק לדעתי.
<h2>פרק [יח]</h2>
קרב ונגע וניגש
שלשה שמות הללו, כלומר: קריבה ונגיעה ונגישה, יש שהם עניין המגע וההתקרבות במקום, ויש שהם עניין התחברות הידיעה במודע, כלומר: נדמה לקרבת גוף לגוף.
עניין קריבה הראשון והוא ההתקרבות במקום:
כאשר קרב אל המחנה ,
ופרעה הקריב .
והנגיעה ענינה הראשון מגע גוף בגוף:
ותגע לרגליו ,
ויגע על פי .
ועניין נגישה הראשון גישת אדם אל אדם ותנועתו כלפיו:
ויגש אליו יהודה .
והעניין השני של שלשה שמות הללו הוא הגעת ידיעה ומגע השגה, לא מגע מקום.
מן הנגיעה נאמר בעניין הגעת הידיעה:
כי נגע אל השמים משפטה ,
ומן הקריבה נאמר:
והדבר אשר יקשה מכם תקריבון אלי
כאלו יאמר תודיעוני אותו, הרי שהיא משמשת בידיעת מודע.
ומן הנגישה נאמר:
ויגש אברהם ויאמר
והוא היה במצב החזון והתרדמה הנבואית כמו שיתבאר :
יען כי נגש העם הזה בפיו ובשפתיו כבדוני .
אם כן כל לשון קריבה או נגישה שתמצא שנאמרו בספרי הנבואה בין ה' יתעלה ובין אחד מן הנבראים, הם כולם מן העניין הזה האחרון, כי אין ה' יתעלה גוף כמו שיתבאר לך במאמר זה , ואין הוא יתעלה נוגע ולא קרב בדבר, ולא שום דבר מכל הדברים יקרב לו או יגע בו חלילה. כי בהסתלק הגשמות יסתלק המקום, ותבטל כל קריבה ומגע או ריחוק או חיבור או פירוד או מישוש או סמיכות.
ואיני חושב שיהא לך ספק או פקפוק באמרו:
קרוב ה' לכל קוראיו ,
קרבת אלוהים [לג] יחפצון ,
קרבת אלוהים לי טוב ,
- שכל אלו קרבת ידיעה, כלומר: השגה מדעית, לא קרבת מקום.
וכן אמרו:
קרובים אליו ,
קרב אתה ושמע ,
ונגש משה לבדו אל ה' והם לא יגשו .
אלא אם כן תרצה לפרש מה שנאמר במשה 'ונגש', שהוא יקרב אל המקום מן ההר אשר שרתה בו השכינה, כלומר: כבוד ה', הרשות בידך.
אך תפוש את הכלל, שאין הבדל בין שיהיה האדם במרכז הארץ או במרומי הגלגל התשיעי - אלו היה הדבר אפשרי - הרי אינו רחוק מה' כאן ולא קרוב אליו שם . אלא הקרבה אליו יתעלה היא בהשגתו , והריחוק ממנו למי שסכל בכך . והבדלי הקריבה והריחוק מבחינה זו הבדלים גדולים מאוד , ואבאר באחד מפרקי מאמר זה היאך הוא ההבדל בהשגה.
אבל אמרו:
גע בהרים ויעשנו
רוצה בו הגע פקודתך אליהם על דרך המשל. כמו שאמר:
וגע על עצמו
כלומר: תן את מכתך בו. וכך הנגיעה וכל מה שהוטה ממנה, הבינהו בכל מקום לפי עניינו: שפעמים ענינה מגע גוף בגוף, ופעמים הגעת ידיעה והשגת דבר מסוים, וכאלו המשיג את הדבר שלא היה ידוע לו לפני כן כבר קרב לדבר שהיה רחוק ממנו.
והבן זה.
הערות:
הערת המתרגם: כעין השכל במושכל. ובר"ש "המדע בידוע". והכוונה שידיעת האדם תשיג מן אמיתת מה שהיא שואפת לדעת ככל שהיא יכולה.
הערת המתרגם: שמות לב יט.
הערת המתרגם: שם יד י.
הערת המתרגם: שם ד כה. ופירושו הגיעה הדם לרגליו, כמו שכתב הר"א שם בשם אביו.
הערת המתרגם: ישעיה ו ז. וכבר שאל רבי חסדאי הלוי לרבנו מדוע הביא פסוק זה והרי הוא במראה הנבואה, והשיב: ומה ששאלת על פסוק ויגע על פי, ואמרת מה שנעלם מן הידיעה היאך ויגע נגיעת גוף בגוף. עיין שם. ולא העתקתיו כי יש לי בו פקפוקים רבים, ואיני יודע אם התרגום הכבד גרם לכך או שחלו בו ידים.
הערת המתרגם: בראשית מד יח.
הערת המתרגם: העדפתי לתרגם "הגעה" כלשון רבנו בהלכות תשובה פ"ג הלכה ח. ובר"ש "הדבק מדע".
הערת המתרגם: ירמיה נא ט.
הערת המתרגם: דברים א יז.
הערת המתרגם: בראשית יח כג.
הערת המתרגם: כלומר: ואין שם תנועת גוף וגישת מקום, אלא התרוממות מחשבה וגישת השגה במאבקה להשגת הצדק האלוהי.
הערת המתרגם: לקמן ח"א פרק כא וח"ב פרק מא.
הערת המתרגם: ישעיה כט יג.
הערת המתרגם: אפשר לתרגם "ובין נברא כל שהוא".
הערת המתרגם: לקמן ח"ב פרק א.
הערת המתרגם: אפשר גם: משוש.
הערת המתרגם: תהלים קמה יח.
הערת המתרגם: ישעיה נח ב.
הערת המתרגם: תהלים עג כח.
הערת המתרגם: דברים ד ז.
הערת המתרגם: שם ה כד.
הערת המתרגם: שמות כד ב. ולפי זה אינו צווי אלא ספור ההבדל בין רמת השגתו של משה לרמת השגת אהרן ובניו והזקנים.
הערת המתרגם: לפי שיטת הקדמונים הוא הגלגל החיצון המניע את הכל תנועה יומית, וראה בהלכות יסודי התורה פ"ג הלכה א, ולקמן ח"ב פרק ט.
הערת המתרגם: במעמקי האדמה.
הערת המתרגם: במרומי השמים. וכעניין: אם אסק שמים שם אתה ואציעה שאול הנך, תהלים קלט ח.
הערת המתרגם: ולתורת טיהור המחשבה להשגת אמת ראה לקמן ח"א פרק נט ופרק ס.
הערת המתרגם: למי שסכל ולא השיג ידיעת ה'.
הערת המתרגם: שמא כדאי היה לתרגם: ויתרונות הקריבה והריחוק זה על זה מבחינה זו הם יתרונות גדולים מאוד. והכוונה שיתרונות חכמי בני אדם זה על זה הם גדולים מאוד.
הערת המתרגם: לקמן פרק נט ופרק ס.
הערת המתרגם: תהלים קמד ה. ופירוש זה הוא בעקבות רס"ג, ראה שם מהדורתי.
הערת המתרגם: איוב ב ה. וכל העניין נתבאר לקמן ח"ג פרק כב.
הערת המתרגם: נטיות הפעלים לסוגיהם. ובר"ש "ומה ששמשו ממנו בלשון". [לג]
<h2>פרק [יט]</h2>
מלא
שם זה משותף, משתמשים בו בעלי הלשון לגוף הנתון בגוף אחר וממלאהו:
ותמלא כדה ,
מלא העומר לאחד ,
וזה הרבה.
ומשתמשים בו לעניין תום זמן מסוים מוגדר והשלמתו:
וימלאו ימיה ,
וימלאו לו ארבעים יום .
ומשמש בעניין השלמות בדבר נעלה והתכליתיות בו :
ומלא ברכת ה' ,
מלא אותם חכמת לב ,
וימלא את החכמה ואת התבונה ואת הדעת .
ומן העניין הזה נאמר:
מלא כל הארץ כבודו ,
עניינו כל הארץ מעידה על שלמותו כלומר: מורה עליו . וכן אמרו:
וכבוד ה' מלא את המשכן .
וכל לשון מליאה שתמצאנה מיוחסת לה' היא מן העניין הזה, לא שיש שם גוף ממלא מקום. אלא אם כן תרצה לעשות כבוד ה' האור הנברא הנקרא כבוד בכל מקום, והוא אשר מלא את המשכן אין הזק בכך. [לד]
הערות:
הערת המתרגם: בראשית כד טז.
הערת המתרגם: כן הוא בכל כ"י ובר"ש, ואין פסוק כן, וברור שרבנו כתב בעל פה, וכבר העירותי רבות בפירוש המשנה על כיוצא זה. וצ"ל: מלא העומר ממנו, שמות טז לב, או: מלא העומר מן, שם טז לג.
הערת המתרגם: בראשית כה כד.
הערת המתרגם: שם נ, ג.
הערת המתרגם: כלומר: השלם בתכלית.
הערת המתרגם: דברים לג כג.
הערת המתרגם: שמות לה לה.
הערת המתרגם: מלכים א ז יד.
הערת המתרגם: ישעיה ו ג.
הערת המתרגם: וראה לקמן ח"א פרק סד. וראה גם ח"ג פרק נב.
הערת המתרגם: שמות מ לד. וקצת קשה להבינו כאן, ונראה שכוונתו כי עצם העבודה בבית הזה מורה על מציאות האלוה.
הערת המתרגם: וכן פירשו רבנו לקמן ח"א פרק סד. וכן פירשו ר' אברהם בן רבנו: וכבוד ה' רומז על אור השכינה. [לד]
<h2>פרק [כ]</h2>
רם
הוא שם משותף לעניין רום המקום, ולעניין רום המעלה, כלומר: הרוממות והכבוד והעוז . אמר:
ותרם התבה מעל הארץ ,
זה מן העניין הראשון.
ואמר:
הרימותי בחור מעם ,
יען אשר הרימותיך מן העפר ,
יען אשר הרימותיך מתוך העם ,
מן העניין השני. וכל לשון הרמה שנאמרה בה' הוא מן העניין הזה השני:
רומה על השמים אלוהים .
וכן
נשא
יהיה בעניין רום המקום, ובעניין רום המעלה ויתרון החשיבות :
וישאו את שברם על חמוריהם
מן העניין הראשון, וכמוהו רבים בעניין המשא והסבילה מפני שהרימו מן המקום.
ומן העניין השני:
ותנשא מלכותו ,
וינטלם וינשאם ,
ומדוע תתנשאו .
וכל לשון נשיאה שנאמרה ביחס לה' יתעלה הוא מן העניין הזה האחרון:
הנשא שופט הארץ ,
כה אמר רם ונשא ,
רוממות וגדולה ועוז
לא רום מקום.
ושמא יקשה לך אומרי רוממות מעלה וגדולה ועוז, ותאמר היאך אתה עושה עניינים רבים מעניין אחד, יתבאר לך כי ה' יתעלה אצל בעלי ההכרה השלמים לא יתואר בתארים רבים, ושכל התארים האלה המרובים המורים על הגדולה והעוז והיכולת והשלמות והטוב וזולתן - כולם חוזרים לעניין אחד, ואותו העניין הוא עצמותו לא מאומה מחוץ לעצמות. ויבואוך פרקים בשמות ובתארים .
וכל הכוונה בפרק זה היא כי 'רם ונשא' אין עניינם ומובנם רום מקום אלא רוממות מעלה.
הערות:
הערת המתרגם: תרגמתי "עזה" עוז, בעקבות רס"ג בכל מקום. ובר"ש "והיקר".
הערת המתרגם: בראשית ז יז, ושם ותרם מעל הארץ. וראה לעיל יט הערה .
הערת המתרגם: תהלים פט כ.
הערת המתרגם: מלכים א טז ב. וכ"ה בכל כ"י תימן ובהוצ' מונק "מתוך העפר".
הערת המתרגם: שם יד ז.
הערת המתרגם: תהלים נז ו.
הערת המתרגם: בר"ש "ויתרון החלק" ולא דק. וראה לעיל פרק ח הערה .
הערת המתרגם: בראשית מב כו.
הערת המתרגם: "נקל" תרגמתי "סבילה" בעקבות רס"ג ורבנו בכל מקום. ובר"ש "וההעתקה" ולא דק.
הערת המתרגם: במדבר כד ז.
הערת המתרגם: ישעיה סג ט.
הערת המתרגם: במדבר טז ג.
הערת המתרגם: תהלים צד ב.
הערת המתרגם: ישעיה נז טו.
הערת המתרגם: ראה לעיל הערה . ובר"ש כאן "ורוממות".
הערת המתרגם: לקמן ח"א פרק נח.
הערת המתרגם: אפשר לתרגם: ההשגה.
הערת המתרגם: עצם מציאותו יתעלה שאין בו ריבוי ולא שניות, הוא היודע והוא הידוע והוא הדעה.
הערת המתרגם: לקמן ח"א מפרק נא עד פרק סח.
<h2>פרק [כא]</h2>
עבר
עניינו הראשון הוא עניין ה"עבור" בערבית , והוא היעתקות גוף במקום, והדגמה להנחה הראשונה לתנועת החי במרחק מסוים באופן ישר :
והוא עבר לפניהם ,
עבור לפני העם ,
וזה הרבה.
ואחר כך הושאל להתפשטות הקולות באוויר:
ויעבירו קול במחנה ,
אשר אנכי שומע מעבירים עם ה' .
ואחר כך הושאל לחלות האור והשכינה שרואים אותם הנביאים במראה הנבואה, אמר:
והנה תנור עשן ולפיד אש אשר עבר בין הגזרים האלה ,
והיה זה במראה הנבואה, כי בתחילת הפרשה אמר:
ותרדמה נפלה על אברם וכו' .
ועל פי [לה] השאלה זו נאמר:
ועברתי בארץ מצרים ,
וכל הדומה לזה.
וכבר הושאל גם למי שעושה פעולה מסוימת והפליג בה ועבר את גבולו, אמר:
וכגבר עברו יין .
וכבר הושאל גם למי שהחטיא מטרה מסוימת ונתכוון למטרה אחרת ותכלית אחרת:
והוא ירה החצי להעבירו .
ועל פי השאלה זו הוא לדעתי אמרו:
ויעבר ה' על פניו ,
ויהיה הכינוי במלת 'פניו' מוסב עליו יתעלה, וכך הסבו חכמים 'פניו' האמורים כאן אליו יתעלה. ואף על פי שהזכירו את זה דרך אגב באגדות שאין זה מקומן, אלא שיש בהן חיזוק לשטתנו. ויהיה 'פניו' הכינוי להקב"ה.
וביאור הדבר לפי דעתי וכפי שנראה לי, שמשה ע"ה בקש השגה מסוימת והיא אשר כנה אותה בראיית פנים באמרו:
ופני לא יראו ,
והובטחה לו השגה למטה ממה שביקש, והיא אשר כינה אותה בראיית אחור באמרו:
וראית את אחורי ,
וכבר העירותי על עניין זה במשנה תורה .
אמר כאן כי ה' יתעלה הסתיר ממנו אותה ההשגה אשר כינה אותה 'פנים', והעביר אותו לעניין אחר כלומר: לידיעת הפעולות המיוחסות לו יתעלה אשר חושבים בהם שהם תארים רבים כמו שנבאר .
ואמרי 'הסתיר ממנו', כוונתי בכך שאותה ההשגה נעלמת ונמנעת בטבעה , וכל אדם שלם כאשר יתחבר שכלו במה שבטבעו להשיג, ויחשוב על השגה אחרת מאחרי זו, יש שתשתבש השגתו או יאבד, כמו שיתבאר באחד מפרקי מאמר זה , אלא אם כן ילווה אליו סיוע אלוהי.
כמו שאמר:
ושכותי כפי עליך עד עברי .
אבל התרגום הלך כפי שיטתו בעניינים אלה, והיא, שכל דבר שהוא מוצא אותו מיוחס לה', ויש בו הגשמה או ספיחי הגשמה, מפרשו כאלו הושמט אשר היחס אליו, ועושה אותו היחס לדבר מסוים נספח לה', אלא שהושמט. אמר במה שנאמר:
והנה ה' ניצב עליו - יקרא דה' מעתד עלווהי ,
ואמר בפסוק:
יצף ה' ביני ובינך - יסך מימרא דה'.
ועל דרך זו נמשך פירושו ע"ה. וכך עשה באמרו:
ויעבר ה' על פניו ואעבר ה' שכינתיה על אפוהי וקרא.
ונמצא שהדבר אשר עבר לדעתו נברא בלי ספק, ועשה כינוי 'פניו' מוסב אל משה רבנו, ויהיה פירוש 'על פניו' - לפניו כמו שנאמר:
ותעבר המנחה על פניו .
וגם זה ביאור נאה ומתקבל. וממה שמחזק פירוש אונקלוס הגר ז"ל מאמר הכתוב:
והיה בעבור כבודי .
הנה באר כי אשר יעבור, הוא דבר המיוחס לו יתעלה, לא עצמותו יתרומם שמו. ועל אותו הכבוד אמר: 'עד עברי', 'ויעבר ה' על פניו'. [לו]
ואם צריך על כל פנים לפרש שיש נספח מושמט כדרך שעושה אונקלוס תמיד, הנה פעמים שהוא עושה אותו המושמט 'יקרא', ופעמים עושהו 'שכינה', ופעמים עושהו 'מימרא', בהתאם לכל מקום, הרי גם אנחנו נעשה הנספח המושמט כאן 'קול', ויהיה העניין ויעבר קול ה' על פניו ויקרא. וכבר בארנו שימוש הלשון לקול עברה:
ויעבירו קול במחנה ,
ויהיה הקול הוא אשר קרא. ואל יהא רחוק בעיניך שהקריאה תתייחס לקול, כי במלים אלו עצמן בא הביטוי על דבריו יתעלה למשה, אמר:
וישמע את הקול מדבר אליו ,
וכמו שייחס את הדיבור לקול, כך ייחס כאן את הקריאה לקול. וכבר נאמר בדומה לזה בפירוש, כלומר: יחוס האמירה והקריאה לקול, אמר:
קול אומר קרא ואמר מה אקרא ,
ויהיה הפירוש לפי הסבר זה כך: ויעבור קול מאת ה' לפניו ואז קרא ה' ה' . ויהיה כפל ה' לקריאה לפי שהוא יתעלה הנקרא , כמו:
משה משה
אברהם אברהם
וגם זה פירוש נאה מאוד.
ואל תתמה על היות עניין זה הקשה שהשגתו עמוקה מבוארים בו ביאורים רבים, כיון שאין זה מזיק לפי העניין שאנחנו בו, ורשאי אתה לבחור איזו דעה שתרצה.
או שיהא אותו המעמד הגדול כולו מראה נבואה בלי ספק, והשאיפה כולה השגות שכליות, אשר ביקש, ואשר נמנע ממנו, ואשר השיג, הכל שכלי ואין בו חוש כמו שבארנו תחלה.
או שהייתה שם עם זאת השגת חוש הראות, אבל לדבר נברא אשר בראייתו תהיה שלמות ההשגה השכלית, כמו שביאר אונקלוס.
כל זה אם לא הייתה אותה השגת הראות גם היא במראה הנבואה כמו שנאמר באברהם:
והנה תנור עשן ולפיד אש אשר עבר .
או יהא עם זאת גם השגת חוש אוזן, ויהיה הקול הוא אשר עבר על פניו, אשר גם הוא נברא בלי ספק.
בחר לך איזו דעה שתרצה, כי כל המטרה שלא תחשוב כי אמרו כאן 'ויעבר' כמו: עבר לפני העם , כי ה' יתהדר ויתרומם אינו גוף, ולא תתכן בו תנועה, ולכן אי אפשר לומר שהוא עבר כפי ההנחה הראשונה בלשון.
הערות:
הערת המתרגם: השרש "עבר" בעברית ובערבית הוראה אחת להן, וכפי שמפרש רבנו והולך. ובר"ש הושמטו ארבע תיבות הללו.
הערת המתרגם: סתמה לנוכח, באופן ישר, וכאשר היא לצדדים הוסיף לה הכתוב ביאור: שטה מעליו ועבר, משלי ד טו.
הערת המתרגם: בראשית לג ג.
הערת המתרגם: שמות יז ה.
הערת המתרגם: שם לו ו.
הערת המתרגם: שמואל א ב כד. וכן תרגם יונתן מעבירים - דרננין. וראה פרש"י בשבת נה ב ד"ה והא כתיב.
הערת המתרגם: שהאור הנברא - השכינה שורה חלה וחונה במקום מסוים לפי המחזה. והעדפתי לתרגם "חלות" בדומה לערבית, כדרך רבנו ורס"ג בכל מקום.
הערת המתרגם: בראשית טו יז.
הערת המתרגם: שם טו יב. ובבראשית רבה פ' יז ו, ומד יט: תרדמות נבואה. והשוה לקמן ח"ב פרק מה.
הערת המתרגם: שמות יב יב. וכן תרגם רס"ג ונגליתי, והכוונה חלות המכה במצרים והפעלת העונש.
הערת המתרגם: ירמיה כג ט. והוו עברו כמו וו בנו בעור, ופירושו שהאדם הזה עבר גבול יכלתו בשתיית היין.
הערת המתרגם: שמואל א כ לו.
הערת המתרגם: שמות לד ו. ופירושו העביר את "פניו" מהשגתו של משה, וכדלקמן.
הערת המתרגם: כנראה שכוונתו לאמור בראש השנה יז ב: מלמד שנתעטף כשליח צבור והראה למשה סדר תפלה. והובא ביסודי התורה פ"א הלכה ט.
הערת המתרגם: כנוי הנסתר שבוו.
הערת המתרגם: בר"ש הושמט, וכבר העירותי רבות בפירוש רבנו למשנה אבות כי דרך הר"ש להשמיט מה שנריה לו כפול.
הערת המתרגם: שמות לג כג.
הערת המתרגם: שם.
הערת המתרגם: הלכות יסודי התורה פ"א הלכה י. וראה גם בהקדמתו לפירושו לאבות פרק שביעי (מהדורתי עמ' שצה).
הערת המתרגם: אפשר לתרגם: העלים.
הערת המתרגם: בר"ש תקן כאמור לעיל "בראיית פנים" ולא דק.
הערת המתרגם: כלומר: קשר הפעולות אליו יתעלה והפעלתן על ידי הרצון המופשט.
הערת המתרגם: לקמן ח"א פרק לח ופרק נד.
הערת המתרגם: ופירוש ממנו מחמת היותו "אדם" שכל מחובר או צמוד לגוף, וכמו שכתב בפרקי הקדמתו לאבות פ"ז.
הערת המתרגם: אשר בטבעו להשיג.
הערת המתרגם: לקמן ח"א פרק לב.
הערת המתרגם: שמות לג כב. ופירושו עד עבור "פני" אשר אין בטבע האדם להשיג, וניצול שלא נשתבש במה שבטבעו להשיג.
הערת המתרגם: דוגמאות מסוג זה ראה רס"ג באמונות ודעות מאמר ב פ"ו. ובספר הרקמה לר"י אבן גנאח שער כה.
הערת המתרגם: בראשית כח יג.
הערת המתרגם: הלמד קמוצה דגושה, ופירושה למעלה מעליו.
הערת המתרגם: בראשית לא מט.
הערת המתרגם: שמות לד ו.
הערת המתרגם: אפשר לתרגם נכחו, במעמדו.
הערת המתרגם: ברעשית לב כב.
הערת המתרגם: שמות לג כב.
הערת המתרגם: ופירושו ויעבר כבוד ה'. ואם תאמר הרי לכאורה והיה בעבור כבודי סותר את הפירוש הראשון של רבנו, ראה לקמן ח"א פרק סד כי כבוד לעתים אמיתת מציאותו יתעלה.
הערת המתרגם: לעיל בתחילת פרק זה.
הערת המתרגם: שמות לו ו.
הערת המתרגם: במדבר ז פט.
הערת המתרגם: ישעיה מ, ו.
הערת המתרגם: ועבר הרי כמו הלך, וראה לקמן ח"א פרק כד.
הערת המתרגם: בין כך ובין כך למניין המידות נחשבין אחד, וכמו שכתב בתשובה מהדורת י. בלאו סי' רמז.
הערת המתרגם: אפשר לתרגם: הקרוא.
הערת המתרגם: שמות ג ד.
הערת המתרגם: בראשית כב יא. והזכיר שני אלה לדוגמא בלבד, ורבים כיוצא בהם.
הערת המתרגם: בראשית טו יז.
הערת המתרגם: שמות יז ה. [לו]
<h2>פרק [כב]</h2>
בא
הביאה בלשון העברי הונחה לביאת החי, כלומר: אתיותו למקום מסוים, או על אחד אחר :
בא אחיך במרמה .
והיא מונחת גם לכניסת החי למקום מסוים:
ויבא יוסף הביתה ,
כי תבואו אל הארץ .
והושאל שם זה לחלות הדבר אשר אינו גוף כלל:
כי יבוא דברך וכבדנוך ,
מאשר יבואו עליך .
עד שהושאל להעדר :
ויבא רע ,
ויבא אפל .
ועל דרך [לז] השאלה זו אשר הושאל למה שאינו גוף כלל הושאל גם לבורא יתהדר ויתרומם, או לחלות פקודתו או להשראת שכינתו.
ועל דרך השאלה זו נאמר:
הנה אנכי בא אליך בעב הענן ,
כי ה' אלוהי ישראל בא בו ,
וכל הדומה לכך עניינו השראת שכינה.
ובא ה' אלוהי כל קדושים עמך
חלות פקודתו או קיום ייעודיו אשר הבטיח בהם על ידי נביאיו, והוא אמרו 'כל קדושים עמך', כאלו אמר ובא דבר ה' אלוהי על ידי כל קדושים עמך, מדבר עם ישראל.
הערות:
הערת המתרגם: "אעני אקבאלה" ובר"ש הושמט.
הערת המתרגם: ברור כי תיבת "עלי" שבמקור משמשת למקום "ולשכ'ץ", ואלו היה פירושו כפי שהבין הר"ש שתרגם "או אל איש אחד" היה צריך להיות במקור "או אלי" נוסף על כך הרי הביאה אל איש אחר היא ביאה אל מקום אחד, לכך נראה לי ברור, כי כוונת רבנו שהיא כנוי לתשמיש כמו ויבא אליה ותהר לו, ותרגמתי "שכ'ץ" "אחד" ולא "איש" כי היא משמשת לאיש ולאישה ואף לכל פרט מן הדומם. ולא הדגים רבנו את זאת.
הערת המתרגם: בראשית כז לה.
הערת המתרגם: שם מג כו. השף אנקלוס מבחין ביניהם שכל ביאה ממקום למקום מתרגם "אחא" וכל כניסה מתרגם "על" ודווקא שתי אלה שהזכיר רבנו כאן תרגם כניסה "על" כי הוא מפרש בא אחיך - נכנס לחדרי. ולא התחשב רבנו בתרגומו כאן.
הערת המתרגם: שמות יב כה.
הערת המתרגם: שופטים יג יז.
הערת המתרגם: ישעיה מז יג.
הערת המתרגם: כי הרע אינו מציאות מסוימת אלא העדר. וראה לקמן ח"ג פרק י ופרק יב, עיין שם הטב.
הערת המתרגם: איוב ל כו.
הערת המתרגם: שם.
הערת המתרגם: שמות יט ט.
הערת המתרגם: יחזקאל מד ב.
הערת המתרגם: זכריה יד ה. [לז]
חלק ראשון
<h2>פרק [כג]</h2>
היציאה כנגד הביאה
משמש שם זה ליציאת גוף ממקום שהיה מונח בו למקום אחר, יהיה אותו הגוף חי או בלתי חי:
הם יצאו את העיר ,
כי תצא אש .
והושאל להופעת דבר שאינו גוף כלל:
הדבר יצא מפי המלך ,
כי יצא דבר המלכה ,
כלומר: התפשטות הדבר .
כי מציון תצא תורה ,
וכן:
השמש יצא על הארץ
כלומר: הופעת האור.
ועל דרך השאלה זו כל לשון יציאה שנאמרה ביחס לו יתעלה:
הנה ה' יוצא ממקומו
הופעת פקודתו הנסתרת עתה מאתנו, כלומר: הויית מה שיהיה אחר שלא היה, כי כל הווה מלפניו יתעלה מתייחס לדברו.
בדבר ה' שמים נעשו וברוח פיו כל צבאם ,
מתוך דימוי לפעולות היוצאות מאת המלכים, אשר האמצעים שלהם להפעלת רצונם הוא הדיבור, והוא יתעלה בלתי זקוק לאמצעים לפעול בהם, אלא פעלו ברצונו המוחלט בלבד, נמצא שגם דבור אין כלל כמו שיתבאר .
וכיון שהושאל להופעת פעולה מפעולותיו יציאה כמו שבארנו ואמר:
הנה ה' יוצא ממקומו ,
הושאלה להסתלקות אותה הפעולה שגם היא כפי הרצון שיבה, ואמר:
אלך אשובה אל מקומי ,
העניין סילוק השכינה אשר הייתה בינינו מאתנו, אשר בעקבותיה העדר ההשגחה עלינו, כמו שאמר באיומיו:
והסתרתי פני מהם והיה לאכל ,
כי אם נעדרה ההשגחה יופקר ויהיה מטרה לכל מה שעלול לארע ולקרות, ויהיה טובו ורעתו כפי המקרה. וכמה קשה איום זה, ועליו כנה באמרו:
אלך אשובה אל מקומי . [לח]
הערות:
.בראשית מד ד.
הערת המתרגם: שמות כב ה.
הערת המתרגם: אסתר ז ח.
הערת המתרגם: שם א יז.
הערת המתרגם: פרסום הדבר והפצתו, ובר"ש "עבור המצווה". וברי"ח "קיום מצות המלך" ושבושים הם.
הערת המתרגם: ישעיה ב ג.
הערת המתרגם: בראשית יט כג. והוסיף רבנו "הופעת האור" כי השמש עצמו אין שייך בו לא כניסה ולא יציאה זולתי באגדה.
הערת המתרגם: ישעיה כו כא.
הערת המתרגם: וכן תרגם רס"ג, כי ה' יוציא פקודה משמיו להעניש מקצת אנשי הארץ על חטאיהם. ופסוק זה מסוג המשפטים שיש בהם מלה נסתרת. וראה לעיל פרק כא הערה .
הערת המתרגם: תהלים לג ו. וראה ראב"ע בבראשית א ג: על דרך משל מלך ומשרתיו.
הערת המתרגם: לקמן ח"א פרק סה ופרק סט. ועל הביטוי "רצון" ראה לעיל פ"י והערה .
הערת המתרגם: הושע ה טו.
הערת המתרגם: דברים לא יז. וכל המושג הזה בא בהרחבה לקמן ח"ג סוף פרק יז ופרק נא, התבונן חזור והתבונן בהם שם.
<h2>פרק [כד]</h2>
ההליכה
גם היא מכלל השמות המונחים לתנועות מיוחדות מתנועות החי:
ויעקב הלך לדרכו ,
וזה הרבה.
ויש שהושאל שם זה להתפשטות הגופים שהם יותר עדינים מגוף החי:
והמים היו הלוך וחסור ,
ותהלך אש ארצה .
וכן הושאל להפצת דבר מסוים [לח] והופעתו, ואף על פי שאינו גוף כלל, אמר:
קולה כנחש ילך .
וכך אמרו:
קול ה' אלוהים מתהלך בגן ,
הקול הוא האמור עליו שהוא היה מתהלך .
ועל דרך השאלה זו, כל לשון הליכה שנאמרה בה' יתעלה, כלומר: שהיא הושאלה למה שאינו גוף, או להפצת הפקודה, או לסילוק ההשגחה אשר דומה לכך בחי הפנייה מן הדבר, אשר זה בחי נעשה על ידי ההליכה.
וכדרך שכינה את סילוק ההשגחה בהסתרת פנים באמרו:
ואנכי הסתר אסתיר פני
כך כנה אותה בהליכה שהיא כעניין הפנייה מן הדבר, אמר:
אלך אשובה אל מקומי .
אבל אומרו:
ויחר אף ה' בם וילך ,
יש בו שני העניינים יחד, כלומר: עניין סילוק ההשגחה שמכנים אותה בפנייה מן הדבר , ועניין הפצת הפקודה והתפשטותה והופעתה, כלומר: החרון, אף הוא אשר הלך ונתפשט אליהם, ולפיכך נעשת מצורעת כשלג.
וכן הושאל לשון הליכה להתנהגות בדרך הטובה בלי תנועת גוף כלל, אמר:
והלכת בדרכיו ,
אחרי ה' אלהיכם תלכו ,
לכו ונלכה באור ה' . [לט]
הערות:
.לומר: להליכה מכוונת ומחושבת מראש ללכת אל... או ללכת מ..., לא סתם עקירה וסילוק ממקום למקום.
הערת המתרגם: בראשית לב ב.
הערת המתרגם: שם ח ה.
הערת המתרגם: שמות ט כג.
הערת המתרגם: ירמיה מו כב. ודמה אד מצרים לנחש כי הוא מזיק וממית.
הערת המתרגם: בראשית ג ח. וכן פירש רס"ג.
הערת המתרגם: והנה זה חזון שנוסף בו גם חוש שמע לדבר נברא. וראה לעיל סוף פרק כא.
הערת המתרגם: בר"ש "אשר דומה לו בבלתי בעלי חיים" ושבוש הוא.
הערת המתרגם: כלומר: פניית בעל חי כולל האדם מן הדבר.
הערת המתרגם: דברים לא יח, וכדלעיל סוף פרק כג.
הערת המתרגם: הושע ה טו.
הערת המתרגם: במדבר יב ט.
הערת המתרגם: וכן פירש רס"ג בתרגומו, ראה שם מהדורתי.
הערת המתרגם: והפנייה עצמה כונתה בהליכה. ובר"ש "הסתלק ההשגחה המכונה בהליכה" ולא היה צריך לשנות.
הערת המתרגם: דברים כח ט. וראה הלכות דעות פ"א הלכה ה-ו ולקמן ח"א פרק נד.
הערת המתרגם: דברים יג ה. וראה לקמן ח"א פרק לח.
הערת המתרגם: ישעיה ב ה.
<h2>פרק [כה]</h2>
שכן
ידוע כי עניין פעל זה החניה :
והוא שוכן באלוני ממרא ,
ויהי בשכן ישראל ,
וזהו הידוע המפורסם, ועניין שכן הוא התמדת החונה במקום מסוים באותו המקום, כי בהמשך חניית החי במקום בין שהיה כללי או פרטי אומרים עליו שהוא שכן באותו המקום, ואף על פי שהוא נע בו בלי ספק .
והושאל זה למה שאינו חי, ואף לכל דבר שהתמיד ודבק בדבר אחר, אומרים גם בו לשון שכינה, ואפילו לא היה אותו הדבר אשר דבק דבר זה בו מקום, וגם הדבר לא היה בעל חי, אמר:
תשכן עליו עננה ,
ואיו ספק כי אין העננה בעל חי, ולא היום גוף כלל, אלא הוא חלק של זמן.
ובדרך השאלה זו הושאל לה' יתעלה, כלומר: להתמדת שכינתו או השגחתו באיזה מקום שהתמידה בו, או לכל דבר שהתמידה בו ההשגחה.
ונאמר:
וישכן כבוד ה' ,
ושכנתי בתוך בני ישראל ,
ורצון שכני סנה .
וכל מה שנאמר מן הפועל הזה מיוחס לה' הוא בעניין התמדת שכינתו - כלומר: האור הנברא - במקום, או התמדת ההשגחה בדבר מסוים, כל מקום כפי עניינו. [לט]
הערות:
.בר"ש "זאת המלה היא התמדת העומד במקום אחד" ואין צורך לכל זה.
הערת המתרגם: בראשית יד יג.
הערת המתרגם: שם לה כב.
הערת המתרגם: יותר נכון לתרגם "השכינה" ונמנעתי שלא תתחלף במושג השכינה, אם כי העניין אחד.
הערת המתרגם: הר"ש השמיט "במקום מסוים", כמנהגו להשמיט מה שנראה לו מיותר.
הערת המתרגם: כגון ויהי בשכן ישראל, שמדובר על ארץ מסוימת.
הערת המתרגם: כגון והוא שכן באלוני ממרא, שמדובר על חווה מוגדרת. וראה גם לעיל תחילת פרק ח.
הערת המתרגם: בר"ש הוסף כאן "והוא שוכן באלוני ממרץ ויהי בשכון ישראל" וכנראה שהיו הערה בשולים לפירוש כללי או פרטי, והלבלרים הכניסוה פנימה.
הערת המתרגם: כלומר: ולא רק למה שאינו חי אבל יש בו ממש, אלא אף למה שאין בו ממש "עננה" ועל מה שאין בו ממש "היום". ובר"ש "אבל לכל עניין" ולא דק.
הערת המתרגם: איוב ג ה.
הערת המתרגם: שמות כד טז.
הערת המתרגם: שם כט מה.
הערת המתרגם: דברים לג טז. והנה הראשון והשלישי שכינה, והשני השגחה. [לט]
<h2>פרק [כו]</h2>
כבר ידעת אמירתם הכוללת לכל מיני הביאורים שיש להם קשר בעניין זה, והוא אמרם "דברה תורה כלשון בני אדם" . עניינו, שכל מה שאפשר לכל בני אדם להבינו ולהשכילו במחשבה ראשונה הוא אשר נעשה ראוי כלפי ה' יתעלה, ולפיכך תיארוהו בתארים המורים על גשמות, כדי להורות עליו שהוא יתעלה מצוי, כי אין ההמון משיג בעיון ראשון מציאות אלא לגוף דווקא, ואשר אינו גוף או מצוי בגוף אינו מצוי אצלם.
וכן כל דבר שהוא שלמות אצלנו, יוחס לו יתעלה, להורות עליו שהוא שלם בכל אופני השלמות ולא יבואהו חסרון כלל. לפיכך כל מה שההמון מבין שהוא חסרון או העדר לא יתואר בו, ולכן לא יתואר באכילה ולא בשתיה ולא בשינה ולא בחולי ולא בעוול ולא במה שדומה לכך. וכל מה שחושבים ההמון שהוא שלמות, יתואר בה, ואף על פי שאין אותו דבר שלמות אלא ביחס אלינו, אבל כלפיו יתעלה כל אותן שאנו חושבים אותן שלמות הם תכלית החסרון. אלא שאלו דימו לעצמם העדר אותה השלמות האנושית ממנו יתעלה, היה הדבר לדעתם חסרון כלפיו.
ואתה יודע כי התנועה היא משלמות החי והכרחית לו בשלמותו . שכשם שהוא זקוק לאכילה ושתיה כדי למלא מה שנתפרד, כך הוא זקוק לתנועה להשיג את המתאים לו ולהתרחק מן הנגדי לו . ואין הבדל בין אם יתואר יתעלה באכילה ושתיה, או אם יתואר בתנועה. אלא שלפי לשון בני אדם, כלומר: הדמיון ההמוני, הרי האכילה והשתיה אצלם מגרעת כלפי ה', והתנועה אינה מגרעת כלפיו, ואף על פי שגם התנועה לא הזקיק לה כי אם הצורך. וכבר הוכח כי כל נע הוא בעל גוף מתחלק בלי ספק. ויתבאר שאינו יתעלה בעל גוף ואם כן לא תמצא לו התנועה, ולא יתואר גם בשכינה , כי לא יתואר בשכינה אלא מי שדרכו לנוע.
נמצא שכל השמות הללו המורים על כל מיני התנועות של בעלי החיים, תואר בהם יתעלה כפי האופן שאמרנו, כמו שמתארים אותו בחיים , כי התנועה מקרה הכרחי לחי, ואין ספק כי עם סילוק הגשמות יסתלקו כל אלה: כלומר: ירד, ועלה, והלך, ונצב, ועמד, וסבב , וישב, ושכן, ויצא, ובא, ועבר, וכל הדומה לכך.
והאריכות [מ] בעניין זה מיותרת , אלא מפני שהורגלו בו מוחות ההמון ולפיכך ראוי לבארו לאותם שרוצים להביא עצמם לשלמות האנושית, ולסלק מהם הדמיונות הללו שקדמו להם בגיל הנערות, במעט הרחבה כפי שעשינו. [מא]
הערות:
.ברכות לא ב. יבמות עא א. כתובות מז א. נדרים ג א, גטין מא ב. קדושין יז ב. בבא מציעא לא ב, צד ב. עבודה זרה כז א. סנהדרין נו א, סד ב, עה ב, צ ב. מכות ב א. זבחים קח א. כרתות יא א. ערכין ג א. נדה לב ב, מד א. וראה לקמן ח"א פל"ג ופמ"ו. ואמרם בנדרים שם דאיכא דלית ליה דברה וכ' הו? בדינים. ובעניין זה לכ"ע אית דברה וכו'.
הערת המתרגם: שיש במשמעו כבוד הדור ורוממות כלפי ה'.
הערת המתרגם: אפשר לתרגם "חיובי", והכוונה שבלעדי זה היאך נסביר להמון מציאות ה' גדולתו ורוממותו.
הערת המתרגם: כלומר: בעיונם הפשוט ותפישתם המציאותית, אשר אינה מכירה זולת הגופים עד אשר יתרומם מי שיתרומם מהם ויגיע לדרגה שמעבר לזו.
הערת המתרגם: בר"ש הוסיף משלו "או העדר כלל".
הערת המתרגם: שלמותו של החי נעשת תמה וכללית על ידי התנועה כי בלעדיה לא יתכן קיומו.
הערת המתרגם: מה שמתפרד וכולה מתאי הגוף ראשון ראשון ומה שיוצא ומתאדה מן הנוזלים שבו.
הערת המתרגם: מזונו ומקומות החמימים התואמים לטבעו.
הערת המתרגם: ממה שמזיקו.
הערת המתרגם: אין החי זקוק לה אלא לצרכיו, שה' נעלה ומרומם מכל המושגים הללו.
הערת המתרגם: בפיזיקה לארסטו ספר ו פ"ד וספר ח פ"ה.
הערת המתרגם: אפשר לתרגם "עצם" ובר"ש "גשם" והוא אפשרי. וברי"ח "גבול" ואינו נכון כאן. וראה לקמן בהקדמת ח"ב ההקדמה השביעית.
הערת המתרגם: לקמן ח"ב פרק א ופרק ב.
הערת המתרגם: שנח ושכן.
הערת המתרגם: כדי לסבר מציאותו בשיא השלמות בתפישת ההמון.
הערת המתרגם: כמו שאנו אומרים שהוא חי, וברור שאין אנו יכולים לתאר אלא החיים הגופניים והוא מרומם ונעלה מכך, וראה יסודי התורה פ"ב הלכה י.
הערת המתרגם: כל המונחים האמורים כאן כבר ייחד רבנו את הדבור על כל אחד מהן, פרט למונח "סבב". ונראה שרצה לפרש וה' סביב לעמו, תהלים קכה ב. וכבר נאמרה על נברא שאינו גוף "חנה מלאך ה' סביב ליראיו" תהלים לד ח. [מ] אף ונגה לו סביב, יחזקאל א כז.
הערת המתרגם: אפילו מה שהערכנו בביאור שתופי השמות והפעלים מיותר, ובאו רק כדי להעלות ולרומם את הלומד בהדרגה. וכיוצא בזה כתב ביסה"ת פ"א הלכה ח: אם כן מהו זה שכתוב בתורה ותחת רגליו, כתובים באצבע אלוהים, יד ה', עיני ה', אזני ה', וכיוצא בדברים האלו, הכל לפי דעתן של בני אדם שאינן מכירין אלא הגופות ודברה תורה כלשון בני אדם. [מא]
<h2>פרק [כז]</h2>
אנקלוס הגר שלם מאוד בלשון העברית והארמית, וכבר נתן דעתו לסילוק הגשמות, וכל תואר שמתאר הכתוב המביא לידי גשמות מבארו כפי עניינו, וכל שהוא מוצא מן השמות הללו, המורים על מין ממיני התנועה, עושה עניין התנועה התגלות והופעת אור נברא, כלומר: שכינה, או השגחה.
וכך תרגם:
ירד ה' - יתגלי ה',
וירד ה' - ואתגלי ה'
ולא אמר ונחת ה'.
ארדה נא ואראה - אתגלי כען ואדון,
וזה נמשך בתרגומו. אלא שתרגם:
אנכי ארד עמך מצרימה - אנא אחות עמך למצרים,
וזו נקודה נפלאה מאוד מורה על שלמות האדון הזה וטוב ביאורו והבנתו את העניינים כפי שהן , ואף פתח לנו בתרגומו זה עניין גדול מענייני הנבואה, והוא, שבתחילת פרשה זו אמר:
ויאמר אלוהים לישראל במראות הלילה ויאמר יעקב יעקב וכו' ויאמר אנכי האל וכו' אנכי ארד עמך מצרימה.
וכיון שציין בתחילת הלשון שזה היה במראות הלילה, לא היה מוזר בעיני אנקלוס לספר הלשון שנאמר במראות הלילה כלשונו, והוא הנכון, לפי שזה תיאור מה שנאמר לו, לא תיאור מעשה שהיה, כמו:
וירד ה' על הר סיני
שהוא תיאור מה שאירע בעניינים המציאותיים, ולפיכך כינה אותו בהתגלות, ושלל ממנו מה שמורה על תנועה. והעניינים החזוניים, כלומר: סיפור מה שנאמר לו, הניחו כפי שהוא, וזה נפלא.
ומכאן תתעורר שיש הבדל גדול בין מה שנאמר בו בחלום או במראות הלילה, ובין מה שנאמר בו במחזה ובמראה, ובין מה שנאמר בו בסתם "ויהי דבר ה' אלי לאמר" או "ויאמר ה' אלי" .
ואפשר עוד לדעתי שאנקלוס פירש אלוהים [מא] האמור כאן מלאך , ולפיכך לא הרחיק מלומר בו אנא אחות עמך למצרים. ואל יהא מוזר בעיניך היותו סובר שאלוהים כאן מלאך, והוא אומר לו "אנכי האל אלוהי אביך", כי הדיבור הזה יהיה בלשון זה גם על ידי מלאך. הלא תראה אמרו:
ויאמר אלי מלאך האלוהים בחלום יעקב, ואומר הנני ,
ובסוף ספור דבורו עמו:
אנכי האל בית אל אשר משחת שם מצבה אשר נדרת לי שם נדר .
ואין ספק שיעקב נדר לה' לא למלאך, אלא שזה נוהג בדברי הנביאים כלומר: לומר את הדברים שאומר להם המלאך בשם ה' בלשון דבור ה' להם, והם כולם בהשמטת הנספח , כאלו אומר אנכי שלוח אלוהי אביך, אנכי שלוח האל הנגלה עליך בבית אל, וכדומה לזה. ויבאו בנבואה ומעלותיה ובמלאכים דברים רבים בהתאם למטרת מאמר זה. [מב]
הערות:
.אפשר לתרגם: בקי.
הערת המתרגם: "אלכתאב" תרגום מלולי: הספר.
הערת המתרגם: שמות יט יא.
הערת המתרגם: שם יט כ.
הערת המתרגם: בראשית יח כא. והואיל ומטרת רבנו תרגום תיבת ארדה, כתב ההמשך במה"ק "ואחזי", כי לא תרגם אנקלוס ואחזי אלא "אתגלי כען ואדון" ונתחלף לו בתרגום יונתן שתרגם "ואחמי".
הערת המתרגם: נוהג כללי בכל תרגומו.
הערת המתרגם: בראשית מו ד.
הערת המתרגם: תרגמתי אמנם "האדון", אך אפשר לתרגם גם "הרב" "האיש", וכשימוש חז"ל איש שוכו, איש יבנה, איש ירושלם, רבו של אותו המקום. ואין צורך למה שחשב האברבנאל שכתב רבנו כן מפני שהוא בן קלונימוס בן אחות טיטוס.
הערת המתרגם: ראה אברבנאל שהביא קושיות הרמב"ן בפירושו לבראשית מו א, שהקשה על דברי רבנו כאן ולקמן פרק מח. והאריך לפרקם אחת לאחת. ואם כי דבריו כולם נכוחים למבין, נראה שרבנו רמז לתירוץ כללי, באמרו בראשית פרק זה שאנקלוס בקי בשפה הארמית. וכוונתו שכל מונח המורה בשפה הארמית רק במשמעו הפשוט, הטהו אנקלוס והשיאו מפשוטו, וכל מונח כגון "ויאמר" "ומליל" שהוא משמש גם בשפה הארמית להשאלות שונות ולמושגים מופשטים, הניחו כמו שהוא כיון שהשאלתו בארמית כהשאלתו בעברית, וכמו שכתב לקמן ח"א פרק מח בתרגום וירא - וחזא. וכדומה לזה עשה רס"ג בתרגומיו למקרא וכמו שכתב בספרו האמונות ודעות מאמר שני פרק יב, ראה שם מהדורתי.
הערת המתרגם: בתרגום מלולי "הדמיוניים" ואם כי לדעת רבנו יש מבוא גדול לפעולת המדמה בנבואה ובפרט בראשיתה, כמו שכתב לקמן ח"ב פמ"א, העדפתי לתרגם "חזוניים" כדי למנוע טעויות ושבושים.
הערת המתרגם: על פרטי דרגות הנבואה ראה לקמן ח"ב [מא] פרק מה.
הערת המתרגם: כי שם "אלוהים" משותף גם למלאכים כדלעיל פרק ב. ובהלכות יסודי התורה פ"ב הלכה ז היא הדרגה השביעית מדרגות המלאכים.
הערת המתרגם: שהשליח מדבר בלשון שולחו.
הערת המתרגם: בראשית לא יא.
הערת המתרגם: שם לא יג.
הערת המתרגם: ראה לעיל פרק כא הערה .
הערת המתרגם: לקמן ח"ב פרקים לב-לו.
הערת המתרגם: לקמן ח"א פרק מט, וח"ב פרק ו ופרק ז, וח"ג פרקים א-ז.
<h2>פרק [כח]</h2>
רגל
שם משותף, הוא שם הרגל :
רגל תחת רגל .
וייאמר עוד בעניין ההליכה אחרי מישהו:
צא אתה וכל העם אשר ברגליך -
עניינו: ההולכים אחריך.
וייאמר גם בעניין הסיבתיות:
ויברך ה' אותך לרגלי -
בגללי. כלומר: בעבורך. כי הדבר אשר הוא בעבור משהוא, הרי אותו המשהו הוא סבת הדבר. וזה שמושי מאוד:
לרגל המלאכה אשר לפני ולרגל הילדים .
והנה אמרו:
ועמדו רגליו ביום ההוא על הר הזיתים -
רוצה בו קיום הסיבות שלו , כלומר: הנפלאות שיתגלו אז באותו המקום אשר הוא יתעלה סבתן, כלומר: העושה אותן. ואל פירוש זה כוון יונתן בן עוזיאל ע"ה, אמר:
ויתגלי בגבורתיה ביומא ההוא על טור זיתיא.
וכך מתרגם כל אבר פעולה והליכה גבורתיה, כי כולם המטרה בהם הפעולות המופעלות על ידי רצונו.
אבל אמרו:
ותחת רגליו כמעשה לבנת הספיר
הרי פירוש אנקלוס בו, כפי שכבר ידעת, שהוא עשה כינוי רגליו מוסב על הכסא ואמר:
ותחות כורסי יקריה.
והבן והתפלא על התרחקות אנקלוס מן הגשמות ומכל מה שמביא לכך, ואפילו בדרך רחוקה, לפי שלא אמר "ותחות כורסיה", לפי שאם ייחס לו את הכסא, כפי [מב] העניין המובן תחלה, היה משמע שהוא נח על גוף, ויחייב גשמות. לפיכך ייחס את הכסא ליקריה, כלומר: לשכינה, שהיא אור נברא. וכך אמר בתרגום:
כי יד על כס יה ,
אמר:
מן קדם דחילא דשכינתיה על כורסי יקרא.
וכך תמצא בלשון כל האומה 'כסא הכבוד'.
וכבר חרגנו ממטרת הפרק לדבר שיתבאר בפרקים אחרים , ואחזור למטרת הפרק.
אבל ביאור אנקלוס כבר ידעתו, אלא שתכלית הדברים שהוא שלל את הגשמות, ולא באר לנו מה הוא אשר השיגו, ולא מה הכוונה במשל הזה . וכך בכל מקום אינו נוגע בעניין זה אלא לשלילת הגשמות בלבד, כי שלילת הגשמות דבר שהוכח, הכרחי באמונה , ולפיכך החליט בו ופירש על פיו, אבל ביאור עניין המשל הוא דבר שבהנחה אפשר שכך היא המטרה או דבר אחר. ועוד, שהם דברים נעלמים מאוד, ואין הבנתם מיסודות הדת , ולא השגתן קלה להמון, ולפיכך לא עסק בעניין זה.
אבל אנחנו לפי מטרת המאמר, אי אפשר לי שלא אבאר בו דבר. ואומר, כי אמרו "תחת רגליו", רוצה בכך בסיבתו ובגללו, כמו שביארנו. ואשר השיגו הוא אמיתת החומר הראשון אשר הוא מאתו יתעלה, והוא סיבת מציאותו * . והתבונן אמרו:
כמעשה לבנת הספיר.
ואילו הייתה הכוונה המראה, היה אומר כלבנת הספיר. הוסיף מעשה, לפי שהחומר, כפי שידעת, מקבל תמיד נפעל מבחינת עצמותו, ואין לו פעולה אלא במקרה; כמו שהצורה פועלת לעולם בעצמותה, נפעלת במקרה. כמו שנתבאר בספרי הטבע , ולפיכך אמר עליו כמעשה. אבל לבנת הספיר הוא ביטוי לדבר השקוף, לא על המראה הלבן, כי מראה הספיר אינו מראה לבן אלא שקוף בלבד, והשקוף אינו מראה, כפי שהוכח בספרי הטבע . לפי שאלו היה גוון, לא היה מראה כל הגוונים מאחוריו ונראים בו . וכיון שהגוף השקוף נעדר כל הגונים, לפיכך מקבל כל הגונים חליפות. וזה דומה לחומר הראשון אשר הוא מבחינת אמתתו * נעדר כל הצורות, ולפיכך מקבל הוא כל הצורות חליפות. והייתה השגתם, אם כן, החומר הראשון ויחסו אל ה', כיון שהוא ראשית ברואיו מחויבי ההוויה וההפסד, והוא יוצרו.
ויבואו עוד דברים בעניין זה .
ודע כי צריך אתה לכמו הביאור הזה, אפילו לפי ביאור אנקלוס שאמר ותחות כורסי יקריה, כלומר: שהחומר הראשון והוא גם באמת תחת השמים הנקראים כסא כמו שקדם .
ואשר העירני לביאור הנפלא הזה, והמצאת העניין הזה, הוא מאמר שמצאתיו לר' אליעזר בן הורקנוס, עתיד אתה לשמעו באחד מפרקי מאמר זה , וכל המטרה של כל נבון היא שלילת הגשמות מה' יתעלה, והנחת כל אותן ההשגות שכליות לא חושיות, הבן זה והתבונן בו. [מג]
הערות:
.בר"ש "לרגל בעלי חיים", ואין צורך לכך.
הערת המתרגם: שמות כא כד.
הערת המתרגם: "אלתבע" ותרגמתי כן בעקבות רס"ג בכל מקום.
הערת המתרגם: שמות יא ח.
הערת המתרגם: בראשית ל, ל. וכן תרגם רס"ג שם "בסבבי". כלומר: טובתך באה כדי להטיב לי. וראה לקמן ח"א פרק מג.
הערת המתרגם: שם לג יד.
הערת המתרגם: זכריה יד ד.
הערת המתרגם: קיום הסיבות הגורמות לאותן התופעות הפלאיות שיתרחשו אז באותו המקום, והסיבות הן גאולת ישראל ותשועתו. וראה לעיל פרק יג.
הערת המתרגם: בר"ש "ואיתגלי" וטעות הוא.
הערת המתרגם: אבר פעולה - היד, ואבר הליכה - הרגל. ובר"ש "כל מעשה מגע והעתק" וגמגום הוא.
הערת המתרגם: שמות כד י. ור"ל שבפסוק זה אי אפשר לפי מחשבה ראשונה לפרש רגל - סיבתיות, אם כי בסוף יחזור רבנו לכך.
הערת המתרגם: כתב כן, אף על פי שעד כה לא הזכיר תרגום אנקלוס לפסוק זה, לא לעיל פרק ה ולא במקום אחר. וכוונתו שכל אדם מישראל המקיים חובתו לשנות פרשת השבוע שנים מקרא ואחד תרגום, יודע ודאי תרגום אנקלוס.
הערת המתרגם: רגל-יו, כנוי הנסתר מוסב על הכסא. כלומר: ותחת רגלי הכסא. ואם נדבר במלים מגושמות, הרי כל כסא עומד על רגלים. ואע"פ שתרגם "ותחות כורסי", פירושו תחת רגליו של כסא, וכיון שגם הכסא מסמל ומגדיר מקום, לפיכך הוסב הכסא ליקר. והדברים ברורים ואין צורך לבלבולת של ר"מ נרבוני. [מב] ולא להתעלמותו של אפודי מתיבת "כנוי".
הערת המתרגם: הוראתו הראשונית של כסא, וכדלעיל פרק ט.
הערת המתרגם: שמות יז טז.
הערת המתרגם: לקמן ח"א פרק סד ופרק ע.
הערת המתרגם: שאמר אנקלוס.
הערת המתרגם: לבנת הספיר.
הערת המתרגם: כלומר: שאין הבורא גוף וגוייה כבר הוכח בבירור, ודבר זה הכרחי באמונה, כי הפכו כפירה מוחלטת.
הערת המתרגם: אפשר לתרגם "משוער".
הערת המתרגם: ואף אם לא נדע מה נמשל בלבנת הספיר, אין בדבר הרס האמונה.
הערת המתרגם: מטרת ספר זה, שהוא גם ביאור משלי הנבואות וכתבי הקדש.
* על ידי מה שאנו מכנים הרצון המוחלט. ולא חלילה על דרך החיוב כשיטת ארסטו, ואף לא כשיטת אפלטון ובעלי עצי הלבנון.
הערת המתרגם: ראה לקמן ח"ג פרק ח.
הערת המתרגם: פיזיקה לאריסטו ספר א פ"ט.
הערת המתרגם: אריסטו, על הנפש ספר ב פ"ז.
הערת המתרגם: שנראה גוונו כמראה שמאחריו.
* אך לא במציאות, כי אין במציאות חומר ללא צורה וכמו שכתב רבנו גם בהלכות יסודי התורה פ"ד הלכה ז.
הערת המתרגם: ראה לקמן ח"ב פרק כו.
הערת המתרגם: ח"ב פרק יג ופרק יט.
הערת המתרגם: לעיל פרק ט.
הערת המתרגם: לקמן ח"ב תחילת פרק כו. [מג]
<h2>פרק [כט]</h2>
עצב
שם משותף, הוא שם הכאב והצער:
בעצב תלדי בנים .
והוא שם הכעס,
ולא עצבו אביו מימיו -
לא הרגיזו.
כי נעצב אל דוד -
רגז בגללו.
והוא שם המרי והמרד:
מרו ועצבו את רוח קדשו ,
יעציבוהו בישימון ,
אם דרך עצב בי ,
כל היום דברי יעצבו .
ועל דרך העניין השני או השלישי נאמר:
ויתעצב אל לבו .
אם כפי העניין השני, הרי ביאורו שה' התאנף בהם לרוע מעשיהם. אבל אמרו "אל לבו", וכן אמרו בפרשת נח:
ויאמר ה' אל לבו -
שמע עניינו: והוא, שהעניין אשר אומרים עליו באדם שהוא אמר בלבו , או אמר אל לבו, הוא העניין שאין האדם מבטא אותו ולא אומרו לזולתו. וכך כל עניין שרצה אותו ה', ולא אמרו לנביא באותו הזמן אשר בוצעה בו אותה הפעולה בהתאם לרצון, אומרים עליו "ויאמר ה' אל לבו", דומה למצב זה שבאדם, על דרך דברה תורה כלשון בני אדם , וזה ברור ופשוט.
וכיון שבמרי דור המבול לא נתבאר בתורה שליחת שליחים אליהם באותו הזמן, ולא הזהרתם, ולא האיום עליהם בכיליון, נאמר בהם כי ה' התעצב עליהם בלבו.
וכך רצונו שלא יהא מבול, לא אמר אז לנביא לך והודיעם בכך, ולפיכך נאמר אל לבו.
אבל ביאור "ויתעצב אל לבו, לפי העניין השלישי יהיה פירושו וימרה האדם את רצון ה' בו, כי לב נקרא גם הרצון, כמו שנבאר בשתוף שם לב . [מד]
הערות:
.בראשית ג טז.
הערת המתרגם: מלכים א א ו.
הערת המתרגם: שמואל א כ לד.
הערת המתרגם: ישעיה סג י.
הערת המתרגם: תהלים עח מ.
הערת המתרגם: שם קלט כד.
הערת המתרגם: שם נו ו.
הערת המתרגם: בראשית ו ו.
הערת המתרגם: שם ח כא.
הערת המתרגם: כגון: ויאמר עשו בלבו בראשית כז מא. ויאמר המן בלבו, אסתר ו ו.
הערת המתרגם: אין פסוק כן, אבל יש "דברתי אני עם לבי", קהלת א טז. ובכל הדומה לזה ראה גם לקמן בחלק זה פרק סה.
הערת המתרגם: ראה לעיל ריש פרק כו.
הערת המתרגם: אבל בדברי חכמים נאמר: "מלמד שהיה נח הצדיק מוכיח אותם ואמר להם דברים קשים כלפידים" סנהדרין קח ב. וראה גם בראשית רבה פרשה לא ג. "שנאו בשער מוכיח ודובר תמים יתעבו" (עמוס ה י) דהוה אמר להון, רקים אתם, מניחים מי שקולו שובר ארזים ומשתחווים לעץ יבש". שלא הייתה זו שליחות, ונח מיזמתו הוא הוכיחן, וכך כל קודמיו. וראה גם לקמן ח"א פרק סג.
הערת המתרגם: ובמתן תורה הודיע למשה את העבר, ונכתב לאחר פרשת המבול, בחינת "אלא שנכתב במקומו" חולין פ"ז מ"ו.
הערת המתרגם: בו - באדם, שה' רצה שיהא האדם פרוש ובעל משמעת והוא שקע בתאוותנות. ובר"ש השמיט תיבת "בו".
הערת המתרגם: לקמן ח"א פרק לט. [מד]
חלק ראשון
<h2>פרק [ל]</h2>
אכל
מלה זו, הנחתה הראשונה בלשון לאכילת החי מה שאוכל מן המזון, וזה מה שאין צורך להביא לו דוגמא. וכן כלל הלשון במושג אכילה שני עניינים:
העניין האחד הוא אבדן הדבר הנאכל וכיליונו, כלומר: הפסד צורתו תיחלה .
והעניין השני גידול החי במה שאוכל מן המזון, והתמדת קיומו בו, והמשכיות מציאותו, ותקינות כל כוחות הגוף בה.
והנה כפי העניין האחד הושאל לשון אכילה לכל אבדן ולכל השמדה ובכלל לכל עקירת צורה:
ואכלה אתכם ארץ אויביכם ,
ארץ אוכלת יושביה ,
חרב תאכלו ,
תאכל חרב ,
ותבער בם אש ה' ותאכל בקצה המחנה ,
אש אוכלה הוא ,
כלומר: ישמיד המורדים בו כהשמדת האש [מד] למה שהיא משתלטת עליו, וזה הרבה.
ולפי העניין האחרון הושאל לשון אכילה למדע וללמוד, ובכלל להשגות השכליות אשר בהם יתמיד קיום הצורה האנושית באופן היותר שלם , כקיום הגוף במזון במצבו הטוב ביותר:
לכו שברו ואכלו
שמעו שמוע אלי ואכלו טוב ,
אכול דבש הרבות לא טוב ,
אכל בני דבש כי טוב ונופת מתוק על חכך כן דעה חכמה לנפשך ,
וגם שימוש זה רב בדברי חכמים, כלומר: שמכנים את הלמוד באכילה:
תא אכלו בשרא שמינא בי רבא ,
ואמרו:
כל אכילה ושתיה האמורה בספר זה, אינה אלא חכמה ,
ובמקצת נוסחאות "תורה" .
וכן הרבה הם קוראים את החכמה מים:
הוי כל צמא לכו למים .
ולפי שנתרבה השימוש הזה בלשון, ונתפשט עד שנעשה כאלו הוא ההנחה הראשונה, השתמשו גם במלים רעב וצמא להעדר הלמוד וההשגה:
והשלחתי רעב בארץ לא רעב ללחם ולא צמא למים כי אם לשמע את דברי ה' ,
צמאה נפשי לאלהים לאל חי ,
וזה הרבה.
ותרגם יונתן בן עזיאל עליו השלום:
ושאבתם מים בששון ממעיני הישועה ,
אמר:
ותקבלון אולפן חדת בחדוא מבחירי צדקא,
התבונן ביאורו מים שהוא המדע שיושג באותם הימים , ועשה "מעיני" כמו:
מעיני העדה
כלומר: הנבחרים והם החכמים, לפיכך אמר "מבחירי צדקא", כי הצדק הוא הישועה האמיתית . ראה היאך ביאר כל מלה בפסוק זה לעניין המדע והלמוד, והבן זה. [מה]
הערות:
הערת המתרגם: "לחט'ת" תרגום מדויק "סקר" ונמנעתי מכך פן לא יובן. ובר"ש "ראה הלשון" וגם זה טוב.
הערת המתרגם: בר"ש הושמט כדרכו להשמיט מה שנראה לו כפל מיותר.
הערת המתרגם: כלומר: מובן ראשון בהוראה ראשונה של אכילה.
הערת המתרגם: האחד שבהנחה הראשונה. ובר"ש "הראשון" ולא דק.
הערת המתרגם: ויקרא כו לח.
הערת המתרגם: במדבר יג לב.
הערת המתרגם: ישעיה א כ.
הערת המתרגם: שמואל ב ב כו.
הערת המתרגם: במדבר יא א.
הערת המתרגם: דברים ד כד. [מד]
הערת המתרגם: גידול והתפתחות והמשכת קיום.
הערת המתרגם: ראה לעיל פרק ז, ולקמן פרק סח.
הערת המתרגם: ישעיה נה א.
הערת המתרגם: שם נה ב.
הערת המתרגם: משלי כה כז.
הערת המתרגם: שם כד יג-יד.
הערת המתרגם: בבא בתרא כב א.
הערת המתרגם: קהלת רבה פרשה ג פיסקה' טו לפסוק וגם כל האדם שיאכל ושתה. וטעות הוא באפודי ואברבנאל, שחשבו שדרשה זו נאמרה על משלי.
הערת המתרגם: לפנינו איתא: בתורה ומעשים טובים הכתוב מדבר.
הערת המתרגם: ישעיה נה א. וכך פורש בבבא קמא יז א, פב א. עבודה זרה ה ב.
הערת המתרגם: "ופשא" נתרחב, נתפשט, נפוץ. ובר"ש "ונגלה".
הערת המתרגם: עמוס ח יא.
הערת המתרגם: תהלים מב ג.
הערת המתרגם: ישעיה יב ג.
הערת המתרגם: וכן כתב בהלכות מלכים פי"ב הלכה ה: "ובאותו הזמן... לא יהיה עסק כל העולם אלא לדעת את ה' בלבד לפיכך יהיו ישראל חכמים גדולים ויודעים דברים הסתומים וישיגו דעת בוראם כפי כח האדם".
הערת המתרגם: במדבר טו כד.
הערת המתרגם: תשועת נפש האדם ורוחו מים התאוות והסכלות. וראה הערה . [מה]
<h2>פרק [לא]</h2>
דע, כי לשכל האנושי מושגים אשר בכוחו וטבעו להשיגן.
ויש במציאות נמצאים ודברים אשר אין בטבעו להשיגן כלל, ולא בסיבה, אלא שערי השגתן נעולים בפניו.
ויש במציאות דברים שהם נישגים באופן מסוים וייעלמו יתר מצביהם .
ואין היותו משיג, מחייב שישיג כל דבר. כמו שיש לחושים השגות ואין בכוחם להשיגן בכל מרחק שהוא, וכך יתר הכוחות הגופניים. לפי שאם, דרך משל, היה האדם חזק כדי לשאת שני ככרים, הרי אינו חזק כדי לשאת עשרה.
ויתרונות בני אדם זה על זה בהשגות הללו החושיות, ויתר הכוחות הגופניים, ברורים וידועים לכל בני אדם , אלא שיש לו גבול, ואין הדבר נמשך עד איזה מרחק שיהיה [מה] ואיזה שעור שיהיה.
וכך הוא הדין עצמו בהשגות השכליות האנושיות: יתרונות בני המין האנושי בהם זה על זה בהבדלים עצומים, וגם זה פשוט וברור מאוד לאנשי החכמה, עד שיש עניין מסוים שמחדש האדם מעיונו הוא, ואדם אחר לא יוכל להבין אותו העניין כלל, ואפילו תסביר לו בכל אופני הסבר ובכל משל ובמשך זמן רב - לא יכנס בדעתו כלל, אלא ירחק שכלו מלהבינו. וגם הבדלים הללו אינם ללא גבול, אלא יש לשכל האנושי גבול בלי ספק, שאצלו הוא נעצר.
והנה יש דברים שיתברר לאדם מניעת השגתם, ולא ימצא את עצמו משתוקק לידיעתם, מחמת הרגשתו שהדבר נמנע ושאין לו שער להיכנס בו ולהגיע אליהן:
- כגון אי ידיעתנו מספר כוכבי השמים, והאם הם מספר זוגי או פרד,
- וכגון אי ידיעתנו מספר מיני בעלי החיים והמתכות והצמחים וכל הדומה לכך.
ויש שם דברים שהאדם מרגיש תשוקתו גדולה להשגתן והשלטת שכלו על דרישת אמתתן, והחקירה בהן מצויה בכל כת מבעלי העיון בבני אדם ובכל זמן.
ובאותם הדברים מתרבות ההשקפות ותארע המחלוקת בין החוקרים, וימצאו השיבושים, מחמת שאיפת השכל להשיג אותם הדברים, כלומר: התשוקה אליהן, והיות כל אחד חושב שהוא כבר מצא דרך לדעת בו אמיתת הדברים. ואין בכוח השכל האנושי להביא על כך הוכחה, לפי שכל דבר שנודעה אמיתתו בהוכחה, אין בו מחלוקת ולא ויכוחים ולא התנצחויות, זולתי מצד סכל המתעקש עיקשות הנקראת העיקשות המופתית . כדרך שתמצא אנשים שהתעקשו נגד כדוריות הארץ והיות הגלגל עגול * וכיוצא בכך, אלה אין להביאם בחשבון בעניין זה.
ודברים אלה, אשר אירעה בהם מבוכה זו, רבים מאוד בעניינים האלוהיים, ומעטים בעניינים הטבעיים, ונעדרים בעניינים הלמודיים.
אמר אלאסכנדר אלאפרודיסי, כי גורמי המחלוקות בעניינים שלשה:
האחד אהבת ההתנשאות והניצוח המטים את האדם מהשיג את האמת כפי שהוא;
והשני עדינות הדבר המושג כשלעצמו ועמקו וקושי השגתו;
והשלישי סכלות המשיג וקוצר יכולתו להשיג מה שאפשר להשיג.
כך אמר אלאסכנדר.
ובזמננו גורם רביעי שלא הזכירו, מפני שלא היה אצלם, והוא ההרגל והחינוך, לפי שיש לאדם בטבעו אהבה להרגלו ונטייה כלפיו, עד שהנך רואה אנשי הכפרים, כפי שהם מן הנוול והעדר התענוגות ודחקות המזון, מתעבים את הכרכים ואינם נהנים בתענוגותיהם, ומעדיפים המצבים הגרועים שהורגלו בהם, על המצבים התקינים שלא הורגלו להם. ואין נפשם נינוחה במגורי הארמונות, ולא בלבישת המשי, ולא בהתעדנות במרחץ ובשמנים ומיני הבושם.
כך יארע לאדם בהשקפות אשר הורגל להם ונתחנך בהם, שהוא מחבבן ומגן עליהם, ומתרחק מזולתן, וגם [מו] גורם זה מעוור את האדם מהשגת האמת ויטה כלפי הרגליו. כמו שאירע להמון בגשמות ובעניינים אלוהיים רבים, כפי שנבאר . כל זה מחמת ההרגל והחינוך על לשונות שהכל מודים בקדושתן ואמיתתן, אשר פשטיהן מורים על גשמות ועל דמיונות בלתי נכונות, אבל נאמרו על דרך המשל והחידה. ונעשה הדבר בגלל סיבות שאזכיר .
ואל תחשוב כי זה שאמרנו על קוצר השכל האנושי והיות לו גבול שהוא נעצר אצלו, הוא דבר שנאמר על פי התורה . אלא הוא דבר שכבר אמרוהו הפילוסופים, והשיגוהו השגה נכונה בלי שום קשר עם דת או השקפה , והוא דבר נכון, לא יסתפק בו אלא מי שסכל במה שכבר הוכח מן העניינים.
והקדמנו פרק זה הצעה למה שיבוא אחריו. [מז]
הערות:
הערת המתרגם: דברים נמצאים.
הערת המתרגם: נכון יותר לתרגם "ולא על ידי סיבה". אפשר לפרש שלא רק באופן ישיר אינן ניתנים להשגה, אלא אף על ידי מסובביהן. ויתכן שכוונתו שיש במציאות דברים שאין ביכולת האדם להשיגן אפילו על ידי נבואה, כעין המושגים המכונים בראיית פנים, אשר נעלמו אפילו ממשה. והקרשקש לא פירש נכונה.
הערת המתרגם: כלומר, יכול להשיגם מבחינה מסוימת, ואלו כללות אמיתת מציאותן אינן בהישג יד שליטתו.
הערת המתרגם: "קנטאר" תרגמתי "ככר" בעקבות רס"ג בתרגומו לכיכר הנחושת, אם כי ה"קנטאר" אין אנו יודעים מה היה משקלו אז. וראה פירושי רס"ג מהדורתי שמות לח כט הערה , וברור שכאן לא חשוב כלל להגדירו.
הערת המתרגם: אפשר לתרגם וידועים אצל כל אדם.
הערת המתרגם: כגון הראות והריח [מה] שהם מוגבלים עד מרחק מסוים.
הערת המתרגם: אפשר לתרגם: לא תחדור בו מחשבתו כלל. וכתב רבנו בהלכות יסודי התורה פ"ד הלכה יג: "ועניני ארבעה פרקים אלו שבחמש מצות האלו הם שחכמים הראשונים קוראים אותם פרדס... ואע"פ שגדולי ישראל היו, לא כולם היה בהם כוח לידע ולהשיג כל הדברים על בוריין".
הערת המתרגם: אפשר: ויתרונות.
הערת המתרגם: אפשר "נפשו משתוקקת". והדברים ברורים שיש מושגים שאף אם יופיעו אי פעם במחשבה, הרי הרגשות אי היכולת להשיגן בולמתן מיד.
הערת המתרגם: ראה בראשית טו ה.
הערת המתרגם: מיני בעלי החיים או מיני המתכות או מיני הצמחים.
הערת המתרגם: במציאות.
הערת המתרגם: כלומר: וכל כתות בעלי העיון בכל עם ושבט חוקרים בהם ומעיינים בהם. והאפודי נשתבש בקריאת משפט זה בגלל גמגום התרגום.
הערת המתרגם: כלומר: עקשנות עקשנית נגד הוכחה ברורה.
* .יתכן שאפשר לתרגם "מסתובב" אם כי דרך רחוקה היא.
הערת המתרגם: אלכסנדרוס מאפרודיסיה, ראש בית המדרש לפילוסופיה באתונה בשנת - לסה"נ היה גדול המפרשים של אריסטו בימים ההם. עסק רבות במחקר השכל ובענייני השכל הפועל. והחוקר אבן סינא העריצו מאוד. ודבריו האמורים כאן וגם תוספת הדבר הרביעי שהוסיף רבנו, הביאם רבנו בסוף ספרו על הקצרת מהדורת ז. מונטנר עמ' , הוצ' מוסד הרב קוק ירושלם תשכ"ה. עיין שם.
הערת המתרגם: תרגמתי "שעת'" מנוול, כפי שהעירותי לקמן ח"ג פרק מה הערה , ראה שם. ובר"ש "ממיעוט רחיצת ראשם וגופם".
הערת המתרגם: "אסתיחאש" ושמא יותר נכון לתרגם: וחש זרות בזולתן. [מו]
הערת המתרגם: לקמן ח"א פרק מז.
הערת המתרגם: מקראות והגדות חז"ל.
הערת המתרגם: ראה ראב"ד בהשגה להלכות תשובה פ"ג הלכה ז. ותשובת רבנו לקמן סוף פרק לו.
הערת המתרגם: לקמן ח"א פרק מו. וכיוצא בזה כתב רבנו בפירושו לסנהדרין פ"י מ"א מהדורתי עמ' רג "כי איך יתאימו מיני המזון קלי הכמות ממוצעי האיכות לאדם שכבר הורגל למיני המזון הרעים והכבדים, הלא רק יזיקוהו וישנאם, הנך רואה דבר אותם שהורגלו באכילת הבצלים והשומים והדגים, על המן מה הוא, ונפשנו קצה בלחם הקלקל. ע"ש. ולעצם העניין בהרגלים הטבעיים ראה כתובות דף קי ב. והלכות אישות פי"ג הלכה יח.
הערת המתרגם: כלומר: לא מפני ומשום שהתורה מנעה את האדם מלרחף במחשבתו אל מה למעלה מה למטה מה לפנים מה לאחור.
הערת המתרגם: בר"ש: בלי נטות אל דעת ואל סברה. [מז]
<h2>פרק [לב]</h2>
דע אתה המעיין במאמרי, כי יארע בהשגות השכליות, מחמת שיש להן קשר עם החומר , דבר הדומה למה שיארע להשגות החושיות.
והוא: כאשר אתה רואה בעיניך, אתה משיג מה שיש בכוח ראייתך להשיגו, ואם תאמץ את עיניך ותתחזק להביט ותדחוק את עצמך לראות למרחק רב יותר ממרחק שיש בכוחך לראות, או אם תסתכל בכתב דק מאוד או כיור דק שאין בכוחך להשיגו, ואמצת ראייתך לראותו כפי דיוקו, הרי לא רק שתיחלש ראייתך מלראות אותו שאין לך יכולת עליו בלבד, אלא תיחלש גם ממה שיש בכוחך להשיגו, ותכהה ראייתך ולא תראה מה שהיית יכול להשיג לפני ההבטה המוגברת והמאומצת .
וכך ימצא את עצמו כל מעיין במדע מסוים בעת ההתבוננות, כי אם יפליג בהתבוננות ויאמץ כל מחשבתו - יתטמטם ולא יבין אז אפילו מה שדרכו להבינו, כי מצב כל הכוחות הגופניים בעניין זה מצב אחיד .
וכדומה לזה יארע לך בהשגות השכליות, והוא, שאם אתה תתיישב בדבר שיש עליו כדמות קושיא , ולא תרמה את עצמך לסבור שהוכח בדבר [מז] שלא הוכח , ואל תמהר לדחות ולהחליט בהכחשת כל מה שלא הוכח הפכו , ואל תחשוב להשיג מה שאינך יכול להשיגו. רק אז תהיה בשלמות האנושית, ותהיה בדרגת ר' עקיבה ע"ה, אשר נכנס בשלום ויצא בשלום בעת הסתכלותו בעניינים האלה האלוהיים.
ואם תחשוב להשיג למעלה מהשגתך, או תמהר להכחיש את הדברים אשר לא הוכח הפכן, או שהם אפשריים ואפילו אפשרות רחוקה, תהיה כאלישע-אחר . ואין זה רק שלא תהיה שלם, אלא תהיה גרוע מכל גרוע, ויארע לך אז התגברות הדמיונות והנטייה כלפי המגרעות והמידות המגונות ומעשה הרע מחמת טרדת השכל וכביון אורו , כפי שיארע בראייה כמה מיני דמיונות כוזבים כאשר ייחלש הרוח הרואה בחולים , ובאותם המתאמצים להסתכל בדברים הנוצצים או בדברים הדקים.
ועל עניין זה נאמר:
דבש מצאת אכל דיך פן תשבענו והקאתו ,
וכך הביאוהו חכמים ז"ל משל על אלישע-אחר . וכמה נפלא המשל הזה לפי שדימה את הלימוד באכילה כפי שאמרנו , והזכיר את הערב שבמאכלים והוא הדבש. והדבש בטבעו כאשר מרבים ממנו מעורר את הבטן ומקיא, וכאלו אומר כי טבע ההשגה הזו, עם כל רוממותה וחשיבותה ומה שיש בה מן השלמות, אם לא יעמוד בה האדם אצל גבולו וינהג בה בזהירות - תיהפך למגרעת, כמו אוכל הדבש אשר אם אכל במידה הרי ניזון ונהנה, ואם הוסיף אבד הכל. לא אמר פן "תשבענו וקצת בו" אלא אמר "והקאתו".
ולעניין זה רמז גם באמרו:
אכול דבש הרבות לא טוב וכו' ,
ואליו רמז באמרו:
ואל תתחכם יותר למה תשומם ,
ואל זה רמז באמרו:
שמור רגלך כאשר תלך אל בית האלוהים וכו'
ואל זה רמז דוד באמרו:
לא הלכתי בגדולות ובנפלאות ממני ,
ועל עניין זה נתכוונו באמרם:
במופלא ממך אל תדרוש ובמכסה ממך אל תחקור במה שהרשית דרוש ואין לך עסק בנפלאות
כלומר: שלא תוליך את שכלך אלא במה שאפשר לאדם להשיגו.
אבל הדבר אשר אין בטבע האדם להשיגו הרי העסק בו מזיק מאוד כמו שבארנו . ועל זה נתכוונו באמרם כל המסתכל בארבעה דברים וכו' והשלימו אותו הלשון באמרם:
כל שלא חס על כבוד קונו ,
רמז למה שבארנו, שלא יתפרץ האדם לעיין בדמיונות הנפסדות , וכאשר תיוולד לו קושיא, או שלא הוכח לו הדבר המבוקש, אל ידחהו ויעזבהו וימהר להכחישו, אלא יתיישב ויחוס על כבוד קונו ויחדל ויעמוד. וזה דבר שכבר נתברר.
ואין הכוונה בלשונות אלו שאמרום הנביאים והחכמים ז"ל נעילת שערי העיון לגמרי, והשבתת השכל מלהשיג מה שאפשר להשיג, כמו שמדמים הסכלים והבטלנים האוהבים לעשות חסרונם ופתיותם שלמות וחכמה, ושלמות זולתם וידיעותיו חסרון ויציאה מן הדת. שמים חשך [מח] לאור ואור לחושך .
אלא כל המטרה להודיע שיש לשכל האנושי גבול שהוא נעצר אצלו . ואל יקשו עליך ביטויים שנאמרו בשכל בפרק זה וזולתו, כי המטרה לזרז על העניין המכוון, לא בירור מהות השכל. ולדיוק דבר זה פרקים אחרים. [מט]
הערות:
הערת המתרגם: החומר - הגוף מהווה כאן שתי מגרעות - תרתי לריעותא. האחת בהיותינו שכל בגוף אין בכוחנו להשיג מה שיכול להשיג השכל הנבדל. וכמו שכתב רבנו בהלכות יסודי התורה פ"א הלכה י בעניין בקשת משה הראני נא את כבודך: והשיבו ב"ה שאין כח בדעת האדם החי שהוא מחובר מגוף ונפש להשיג אמיתת דבר זה על בוריו, ע"ש. נוסף על כך כאשר האדם משחרר את שכלו למרחבים שאינן בגבול הישגו ונוחל אכזבה מרה הרי אז החומר נמצא בכל תקפו ועם התרופפות הסכרים והמעצורים השכליים או אף הריסתם לגמרי על ידי האכזבה משלח הוא את כוחותיו ללא רסן, ולכך אמרו באלישע "נפק אשכח זונה תבעה" ואין פריקת כל רסן מצטמצמת במה שיש לו בו הנאה אלא אף בשנאה עוורת לכל מה שיש בו ריח של מחשבה "עקר פוגלא ממישרא בשבתא" ראה חגיגה טו א. והאברבנאל האריך הרחיב כאן ללא צורך.
הערת המתרגם: השוה רבנו בחיי בחובות הלבבות שער היחוד פ"י.
הערת המתרגם: ישתתק, יחדל מלפעול.
הערת המתרגם: אפשר: מה שביכולתו.
הערת המתרגם: כלומר: והמחשבה אחת מכוחות הגוף, ולקמן ידבר בהשגת השכל.
הערת המתרגם: בר"ש "שאתה אם תעמוד על הספק" ואין הלשון ברור. וכוונת רבנו אם יזדמן לפניך דבר שיש עליו כעין קושיא כגון עניין חידוש העולם, וכפי שיבוא בארוכה לקמן בתחילת חלק ב.
הערת המתרגם: אפשר: [ מז] לחשוב.
הערת המתרגם: כלומר: אל תמהר בדבר שלא הוכח, כגון הדעה בקדמות העולם, ותחשוב שכאלו כבר הוכח.
הערת המתרגם: ואף בדברים שנדמה לך שלא הוכחו אל תמהר להכחישן מחמת כך, ושוב כגון הדעה על חידוש העולם, כי כל זמן שלא הוכח הפכו הרי המסורת קיימת. ובמקרה זה הרי כמו שכתב רס"ג לא יתכן שיוכח הפכו כי בעל העיסה מעיד על עיסתו.
הערת המתרגם: כאשר תהיה יציב איתן על יסודות אלה.
הערת המתרגם: חגיגה יד ב.
הערת המתרגם: שם.
הערת המתרגם: ראה לעיל הערה .
הערת המתרגם: כתב רבנו "הרוח הרואה" ולא "הכוח הרואה" כי המדובר כאן על רוח ויכולת ההבחנה, כי בחולי הקדחת והחום הממושך וכדומה שהוזים ונדמה להם שהם רואים יצורים שאינם במציאות אינו מחמת חולשת כח הראייה אלא מחמת חולשת הרוח הרואה.
הערת המתרגם: אפשר: הזוהרים.
הערת המתרגם: משלי כה טז.
הערת המתרגם: לפנינו בחגיגה יד ב דרשו פסוק זה על בן זומא. ושמא בנוס' רבנו היה אחרי קצץ בנטיעות.
הערת המתרגם: לעיל פרק לא.
הערת המתרגם: משלי כה כז.
הערת המתרגם: קהלת ז טז.
הערת המתרגם: שם ד יז.
הערת המתרגם: תהלים קלא א.
הערת המתרגם: חגיגה יג א, בשם בן סירא.
הערת המתרגם: אפשר: שלא תשוטט בשכלך.
הערת המתרגם: לעיל בתחילת הפרק.
הערת המתרגם: חגיגה פ"ב מ"א.
הערת המתרגם: בדמיונו הנפסד במקום השכל הבריא, ובריאותו מתבטאת גם בדעתו להיעצר בגבול הישגו.
הערת המתרגם: וכתב רבנו בפירושו לחגיגה שם: הכוונה בזה מי שלא חס על שכלו, כי השכל הוא כבוד ה'. וכיון שאינו יודע [מח] ערך הדבר הזה שניתן לו הרי הוא מופקר בידי תאוותיו ונעשה כבהמה, ע"ש.
הערת המתרגם: על דרך הכתוב - ישעיה ה כ.
הערת המתרגם: בכל העניין הזה השוה רס"ג בהקדמה לאמונות ודעות פרק ו, ראה שם מהדורתי עמ' כג.
הערת המתרגם: אל תבקר, אל תדקדק דקדוק של בקורת.
הערת המתרגם: אפשר: להנחות. [מט]
<h2>פרק [לג]</h2>
דע כי ההתחלה במדע זה מזיק מאוד כלומר: מדעי האלוהות, וכן ביאור עניני המשלים הנבואיים וההערה על ההשאלות המשומשות במשאות אשר ספרי הנבואה מלאים מהם, אלא ראוי לחנך את הקטנים ולהניח מוגבלי ההבנה כפי יכולת השגתם.
ומי שנראה שלם ההבנה מעותד לדרגה הנעלה הזו, דרגת העיון ההוכחתי והלמידויות השכליות האמיתיות, יש להרימו לאט לאט עד אשר יגיע לשלמותו, או על ידי מעורר אשר יעירהו או מעצמו.
אבל אם יתחיל במדע הזה האלוהי, לא רק שיגרום בלבולים בלבד בדעותיו, אלא אף כפירה מוחלטת , והרי הוא דומה לדעתי כמי שמזין את הנער היונק בלחם חטה ובשר ושתיית יין שהוא ימיתהו בלי ספק, לא מפני שהם מאכלים רעים ובלתי טבעיים לאדם, אלא בשל חולשת הניזון בהם מכדי לעכלם כדי שתושג בהם התועלת.
כך אלו ההשקפות הנכונות, לא העלימום ודברו בהם בחידות, והערים כל חכם ללמד אותם שלא בפירוש בכל אופני ההערמה, מפני שיש בהם דבר רע נסתר, או מפני שהם סותרים יסודות הדת כפי שחושבים הכסילים אשר דמו שכבר הגיעו לדרגת העיון , אלא העלימום מחמת אי יכולת השכל בהתחלות לקבלם, ודברו בהם ברמזים כדי שיבינום השלמים, ולפיכך נקראו סודות וסתרי תורה כפי שנבאר .
וזוהי הסיבה שהתורה דברה כלשון בני אדם כמו שבארנו , והטעם מפני שהיא מוצעת שיתחילו בה וילמדוה הנערים והנשים וכלל האדם, ואין ביכולתם להבין הדברים כפי אמתתם, ולפיכך הסתפקו להם בהאמנת כל השקפה נכונה שראוי לאמתה , ובכל תיאוריה המיישבת את הדעת כלפי מציאותה , לא כפי אמיתת מהותה.
וכאשר מגיע האדם לשלמות ונמסרו לו סתרי תורה, אם מזולתו, ואם מעצמו כאשר יעירהו דבר על דבר, יגיע לדרגה שיתאמתו לו אותן הדעות האמיתיות בדרכי האימות הנכונים, או בהוכחה במה שההוכחה אפשרית בו, או בראיות חזקות במה שאפשר בו דבר זה, וכן ישכיל אותם הדברים שהיו אצלו דמיונות ומשלים כפי אמתתם ויבין מהותם.
וכבר נכפל לך כמה פעמים בדברנו אמרם ולא במרכבה ביחיד אלא אם כן היה חכם ומבין מדעתו [מט] אז מוסרין לו ראשי פרקים , ולפיכך אין ראוי לפתוח לשום אדם בעניין זה אלא כפי יכולת קיבולו ובשני תנאים אלה:
האחד שיהא חכם כלומר: שכבר הושגו לו המדעים אשר בהם נלמדים הקדמות העיון ,
והשני שיהא מבין ובעל תפישה וטבעים זכים תופש את העניין ברמז קל , והוא עניין אמרם מבין מדעתו.
והנני מבאר לך סיבות מניעת למוד ההמון בדרכי העיון האמיתיים והבאתם להשכלת מהות העניינים כפי שהם, ושזה דבר חיובי הכרחי שלא יהיה אלא כך , בפרק שאחר זה, ואומר. [נ]
הערות:
הערת המתרגם: כלומר: שיפתח האדם ראשית לימודיו ותחילת השכלתו במדע זה, וראה לקמן הערה .
הערת המתרגם: "אלכיטאבה" המשא והחזון הנבואי. ובר"ש "הספור" ורי"ח "מליצה" ולא דקו.
הערת המתרגם: אפשר "כפי ערך". והכוונה לחנך את הקטנים ולהגדיל את מנת ידיעתם כפי רמת קיבולם, ולהניח את המוגבלים כפי יכולת קיבולם.
הערת המתרגם: בר"ש "בטול לגמרי" ולא דק.
הערת המתרגם: למרבית הצער כאלה הם הרבה "חכמים", בפרט אם מונה לאיזה תפקיד ע"י קבוצת חש"ו נדמה לו שהוא חכם מופלא ורב רבנן באמת.
הערת המתרגם: בר"ש "וגלו בהם מעט" ולא דק.
הערת המתרגם: לקמן פרק לד.
הערת המתרגם: לעיל פרק כו, וראה לקמן ח"א פרק מז.
הערת המתרגם: כלומר: התורה היה די בשבילה שמסרה את ההשקפות הנכונות במסורת, כגון ה' אחד, העולם מחודש, יש נבואה, וכדומה.
הערת המתרגם: מוסב על ההשקפה, כלומר: שמסרה את ההשקפות בצורה ובאופן המתקבלים על דעת הכל, אם כי רוב וכמעט כל המלים שנמסרו בהן מושאלות.
הערת המתרגם: "חג'ה" הוכחה, ראיה איתנה. וברפש "טענה" ולא דק.
הערת המתרגם: ראה לעיל בתחילת ההקדמה.
הערת המתרגם: חגיגה פ"ב מ"א.
הערת המתרגם: שם יג א. [מט]
הערת המתרגם: על סוגי המדעים שצריך להקדים לפני למוד הפילוסופיא ומדעי האלוהות ראה בפרק דלקמן הערה .
הערת המתרגם: "פטנא" ובר"ש ורי"ח "משכיל" ונכון הוא.
הערת המתרגם: וזה לשון רבנו בהקדמתו לאבות תחילת פרק שמיני, מהדורתי עמ' שצו: כגון שהיה מזגו נוטה אל היובש יותר ותהיה מהות מוחו זכה מעטת הלחיות הרי אדם זה יקל עליו הזכרנות והבנת העניינים יותר מאודם בעל מרה לבנה.
הערת המתרגם: בר"ש "והתחיל עמהם" ולא דק.
הערת המתרגם: להקדים במדעים הקלים שאפשר לכל להבינם, וכמו שכתב רבנו בהלכות יסודי התורה פ"ד סוף הלכה יג. [נ]
חלק ראשון
<h2>פרק [לד]</h2>
הסיבות המונעות את פתיחת הלמודים בענייני האלוהות ולהעיר על מה שצריך להעיר עליו ולהגיש את זה להמון חמש סיבות.
הסיבה הראשונה, קושי הדבר כשלעצמו ועדינותו ועמקו, אמר:
רחוק מה שהיה ועמוק עמוק מי ימצאנו ,
ונאמר:
והחכמה מאין תמצא .
ואין ראוי להתחיל את הלמודים ביותר קשה ועמוק להבנה , ומן המשלים הידועים באומתנו דימוי הלמוד למים ובארו ע"ה במשל זה כמה עניינים , מכללן שהיודע לשחות יוציא פנינים מקרקעית הים, ומי שאינו יודע לשחות יטבע , ולפיכך לא ייגש לשחות אלא מי שהורגל בלמודה.
והסיבה השניה, קוצר דעת כל בני אדם בראשיתם , לפי שלא ניתנה לאדם שלמותו הסופית מראש, אלא השלמות מצויה בו בכוח, ובראשיתו נעדרת ממנו בפועל,
ועיר פרא אדם יולד .
וכל אדם שיש לו דבר מסוים בכוח אינו חיובי בהכרח שיצא אותו הדבר אל הפעל, אלא אפשר שיישאר במגרעותיו, אם מחמת מעצורים ואם מחוסר הכשרה שתוציא אותו הכוח אל הפעל, ובפירוש נאמר:
לא רבים יחכמו ,
ואמרו ז"ל:
ראיתי בני עליה והם מועטים ,
כי המעצורים בעד השלמות רבים מאוד והמטרידים ממנה עצומים, ומתי תושג הכוננות המוחלטת והפנאי להכשרה כדי שיצא מה שבאותו אדם בכוח אל הפעל.
והסיבה השלישית אריכות המצעים , כי יש לאדם בטבעו חשק לחקירת התכליות, אלא שעל הרוב הוא נלאה או דוחה את המצעים. ודע כי אלו הושגה תכלית מסוימת בלי המצעים הקודמים לה כי או לא היו אלה מצעים, אלא היו נעשים הטרדה ומיותרים בהחלט. וכל אדם אפילו הפתי ביותר אם תעירהו כמו שמעירים את הישן ותאמר לו האם אינך משתוקק עתה לדעת את השמים [נ] הללו כמה מספרם, והיאך תבניתם, ומה יש בהם , ומה הם המלאכים , והיאך נברא העולם בכללותו , ומה היא תכליתו כפי סידורו זה עם זה , ומה היא הנפש, והיאך התהוותה בגוף, והאם נפש האדם תיפרד, ואם תיפרד היאך ובמה ואל מה , וכיוצא בחקירות אלה, הוא יאמר לך כן בלי ספק, וישתוקק לידיעת דברים הללו כפי אמתחן השתוקקות טבעית, אלא שהוא ירצה לשכך את תשוקתו זו והשגת ידיעת כל אלה במלה אחת או בשתי מלים שתאמרם לו , אבל אם תחייבהו להתבטל מעסקיו שבוע ימים כדי שיבין את כל זה לא יאות לכך , אלא יסתפק בדמיונות כוזבים שנפשו נינוחת בהם, וידחה את הדבר אם תאמר לו שיש דברים הצריכים הקדמות רבות וזמן רב לחקור עליהם.
ואתה יודע שכל הדברים הללו קשורים זה בזה, לפי שאין במציאות כי אם ה' יתעלה וכל ברואיו, והם כל מה שנכלל במציאות בלעדיו , ואין שם דרך להשיגו אלא על ידי מעשיו והם המורים על מציאותו , ועל מה שצריך לסבור בו , כלומר: מה לחייב לו ומה לשלול ממנו, ולכן חובה בהחלט להתבונן בכל המציאות כפי שהיא , כדי שניקח מכל דבר ודבר הקדמות אמיתיות נכונות שיועילו לנו במחקרינו האלוהיים, יש הקדמות הנלקחות מטבע המספרים , ומסגולות התבניות ההנדסיות נלמד מהן לדברים שנשלול ממנו יתעלה, ותורנו שלילתן על כמה עניינים, אבל עניני התכונה הגלגלית ומדעי הטבע איני חושב שיהא לך ספק בכך שהם עניינים הכרחיים להכרת יחס העולם להנהגת ה' היאך היא באמת, לא באופן דמיוני. ויש שם דברים עיוניים רבים שאף על פי שאין לקחת מהן הקדמות למדע זה אבל הם מכשירים את המחשבה, ותושג לאדם תכונה היאך ללמוד ולדעת האמת בדברים שהם ממשיים בשבילו, ומסלקים הערבוביא המצויה ברוב מחשבות המעיינים שמתחלפים להם דברים המקריים בעצמיים ומה שיצא מחמת כך מן הדעות הנפסדות, נוסף על הבנת אותם העניינים כפי שהם , ואף על פי שאינם יסוד למדע האלוהות, ולא יבצר שיש בהם תועליות אחרות בדברים המובילים למדע זה, והרי הכרחי למי שירצה להגיע אל השלמות האנושית להכשיר את עצמו תחלה במלאכת ההגיון ואחר כן במקצועות ההכשרתיים כפי הסדר, ואחר כך במדעי הטבע, ואחר כך במדעי האלוהות . [נא]
ומוצאים אנו רבים שנעצר שכלם באחד המדעים האלה, ואף אם לא קהו שכליהם יש שהפסיקם המות כשהם במקצת המצעים. ואלו לא ניתנה לנו השקפה בדרך האמונה כלל ולא הודרכנו במאומה בדרך המשל , אלא נזקקים היינו לתבונה השלמה בגבולות העצמיים, ובאימות כל מה שצריך לאמתו בהוכחה, וזה לא יתכן כי אם לאחר המצעים הללו הארוכים, היה דבר זה גורם למות כל בני האדם בטרם ידעו אם יש שם אלוה לעולם או שאין שם אלוה , כל שכן שיחייב לו חכמה או ישלול ממנו מגרעת, ולא היה ניצול כלל מן האבדון הזה אלא אחד מעיר ושנים ממשפחה . אבל היחידים והם השרידים אשר ה' קורא לא תושג להם השלמות אשר היא התכלית כי אם לאחר המצעים, וכבר באר שלמה כי הצורך למצעים הכרחי, ושאי אפשר להגיע אל החכמה האמיתית אלא לאחר הכשרה, אמר:
אם קהה הברזל והוא לא פנים קלקל וחילים יגבר ויתרון הכשר חכמה ,
ואמר:
שמע עצה וקבל מוסר למען תחכם באחריתך .
וכאן הכרח אחר לידיעת המצעים, והוא, שהאדם נולדים לו ספקות רבים בעת החקירה במהירות, ויבין גם את הקושיות במהירות כלומר: סתירת דבר מסוים, כי זה דומה להריסה בבנין, אבל העמדת הדברים והתרת הספקות לא יתכן אלא בהקדמות מרובות הנלמדות באותם המצעים, ויהיה המעיין ללא מצע כמי שהולך ברגליו להגיע למקום מסוים ונפל בדרכו לתוך בור עמוק שאין לו עצה לצאת ממנו עד שימות, ואלו היה נעדר ההילוך וישב במקומו היה יותר טוב לו, וכבר הרבה שלמה במשלי בתיאור מצב העצלנים וקוצר ידם , וכל זה משל לעצלה מדרישת המדעים, ואמר בתשוקת המשתוקק להשיג את התכליות ואינו פועל להשיג את המצעים המביאים [נב] לאותם התכליות אלא משחוקק בלבד, אמר:
תאות עצל תמיתנו כי מאנו ידיו לעשות, כל היום התאוה תאוה וצדיק יתן ולא יחשך ,
אמר כי הסיבה שתשוקתו תמיתנו מפני שלא פעל ועשה במה שמשכך אותה התשוקה, אלא מרבה להתאוות ולא יותר, ותולה תקוותיו במה שאין לו כלים להשיגו, ואלו הניח את התשוקה הזו היה טוב לו, והתבונן סוף המשל לפי שהוא מבאר את תחילתו והוא אמרו וצדיק יתן ולא יחשך, ואין צדיק מקביל לעצל אלא כפי מה שבארנו והרי הוא אומר כי איש הצדק מבני אדם הנותן לכל דבר את הראוי לו ייתן כל זמנו ללמודים, ואינו חושך מזמנו מאומה למה שזולת זה, כאלו יאמר וצדיק ייתן ימיו לחכמה ולא יחשך מהם, כעין אמרו:
אל תתן לנשים חילך ,
ורוב החכמים כלומר: המפורסמים בחכמה נגועים במחלה זו כלומר: דרישת התכליות והדיון בהם בלי עיון במצעיהם, ומהם מי שהביאתו הסכלות או בקשת השררה לזלזל באותן המצעים אשר אין ביכולתו להשיגן, או שמתעצל ללמדן, וידמה להראות שהם מזיקים או בלתי מועילים. ועם ההתבוננות האמת ברור וגלוי.
והסיבה הרביעית ההכנות הטבעיות, והוא, כבר נתבאר ואף הוכח כי המעלות המדותיות הם מצעים למעלות ההגיוניות , ולא יתכן שיושגו הגיוניות אמיתיות כלומר: מושכלות שלמות כי אם לאדם בעל מדות מוכשרות מאוד, אדם נוח ומיושב .
ויש בני אדם רבים שיש בהם מתחילת הוייתם תכונה מזגית שאי אפשר עמה להיות שלם כלל, כגון מי שהוא בטבע חם לבב מאוד וחזק הרי אינו פלט מן הכעס ואפילו יכשיר את עצמו ככל האפשר. וכמי שמזג האשכים שלו חם ולח חזקי הבניה ואברי הזרע מרבים להוליד זרע הנה זה רחוק שיהיה פרוש ואפילו יכשיר את עצמו ככל האפשר.
וכן תמצא בבני אדם אנשים בעלי פעלתנות וחירוף נפש ותנועותיהם פזיזות מאוד בלתי מסודרות מורים על לקוי הרכבה ורוע מזג ואי אפשר להביאם בחשבון .
הנה אלה לא תמצא בהם שלמות לעולם, והטפול בהם עם מצבים כאלה סכלות מוחלטת מן המטפל, לפי שהמדע הזה כפי שידעת אינו מדע רפואה ולא מדע הנדסה * , ולא כל אדם מעותד לו מצד האופנים שכבר אמרנו, ולפיכך אי אפשר בלי שיקדמו המצעים המדוחיים, עד שיהא האדם בתכלית התקינות והשלמות,
כי תועבת ה' נלוז ואת ישרים סודו .
ולפיכך מרוחק למודו לבחורים, ואף אי אפשר להם לקבלו מחמת המית טבעיהם וטרדת מחשבותיהם בלבת הגדילה, עד אשר תשוך אותה הלבה המביכה, ויושגו להם הנחת והשקיטה, ויכנעו לבותיהם, ויהיו ענוים מצד מזגם, ואז ירוממו את עצמם לדרגה זו והיא השגתו יתעלה, כלומר: המדע האלוהי אשר מכנים אותו במעשה מרכבה, אמר:
קרוב ה' לנשברי לב ,
ואמר:
מרום וקדוש אשכון ואת דכא ושפל רוח וכו' ,
ולפיכך אמרו בתלמוד על אמרם מוסרים לו ראשי הפרקים, אמרו:
אין מוסרין ראשי הפרקים אלא לאב בית דין [נג] והוא שלבו דואג בקרבו ,
והכוונה בכך שפלות הרוח והענווה וישוב הדעת המופלג נוסף על החכמה. ושם אמרו:
אין מוסרין סתרי תורה אלא ליועץ וחכם חרשים ונבון לחש ,
ואלה דברים שההכנה הטבעית הכרחית בהם, הלא יודע אתה כי יש בבני אדם חלושי מחשבה מאוד אף על פי שהוא מבין יותר מכל אדם, ומהם מי שיש לו מחשבה נכונה וכושר הנהגה בעניינים המדיניים והוא הנקרא יועץ, אבל אינו יכול להבין מושכל ואפילו קרוב למושכלות הראשוניים , אלא יהיה פתי מאוד אין עצה בו,
למה זה מחיר ביד כסיל לקנות חכמה ולב אין .
ויש בבני אדם בעל הבנה זכה בטבעו השולט בנסתרי העניינים בדברי הסבר קצרים מחוכמים והוא הנקרא נבון לחש, אלא שלא עסק ולא הושגו לו המדעים. ואשר הושגו לו המדעים בפועל הוא הנקרא חכם חרשים, אמרו כיון שמדבר נעשו הכל כחרשים .
התבונן היאך התנה בלשון הכתוב שלמות האדם בהנהגות המדיניות ובמדעים העיוניים עם טבע זך ותבונה ויכולת הסבר לומר את העניינים ברמז ואז מוסרין לו סתרי תורה. ושם אמרו:
אמר ליה ר' יוחנן לר' אלעזר תא לגמרך מעשה מרכבה אמר ליה אכתי לא קשאי ,
כלומר: טרם זקנתי ועד כה אני מרגיש המית הטבע ופעילות הנעורים. שים לב היאך התנו גם הגיל נוסף על אותן המעלות, והיאך יתכן עם כל אלה לעסוק בעניין זה עם כל המון בני אדם טף ונשים.
והסיבה החמישית ההתעסקות בצרכי הגוף שהיא השלמות הראשונית , ובפרט אם נוספה לכך ההתעסקות בנישואין ובבנים, וכל שכן אם נוסף לכך דרישה למותרות במאכלים שהם נעשים תכונה מושרשת בהתאם לנוהג ולהרגלים הרעים, עד שאפילו האדם השלם כפי שהזכרנו, אם רבו התעסקויותיו בדברים אלו ההכרחיים וכל שכן כשאינם הכרחיים ונתחזקה תשוקתו להם יחלשו בו התשוקות העיוניות וידעכו , ויהיה למודו בהם ברישול ורפיון וחוסר חשק, ועל ידי כך לא ישיג מה שיש בכוחו להשיג, או ישיג השגה משובשת ומבולבלת מן ההשגה וקוצר היכולת .
הנה על פי כל הסיבות הללו נעשו כל הדברים הללו מתאימים ליחידים נבחרים מאוד. לא להמון, ולפיכך מעלימים אותם מן המתחיל ומונעים מלהתעסק בהם, כמו שמונעים את הנער הקטן מלאכול מיני המזון הגסים והרמת דברים הכבדים. [נד]
הערות:
הערת המתרגם: והמונעות מלהעיר.
הערת המתרגם: קהלת ז כד. וכבר פירש רבנו פסוק זה לעיל בהקדמה על מעשה בראשית. ויתכן כי תחילת הפסוק רחוק מה שהיה - במעשה בראשית. ועמוק עמוק מי ימצאנו - במעשה מרכבה.
הערת המתרגם: איוב כח יב. וראה לקמן ח"ג תחילת פרק נד.
הערת המתרגם: ראה לעיל בסוף ההקדמה ד"ה והסיבה החמישית.
הערת המתרגם: "מלתנא", ובר"ש "בתורתנו" ולא דק.
הערת המתרגם: ראה לעיל סוף פרק ל.
הערת המתרגם: ראה בבא קמא יז א, פב ב. וראה יל"ש ח"ב תפ.
הערת המתרגם: שמא רומז רבנו לאגדה דר' יוחנן על ההיא קרטליתא, בבא בתרא עד א.
הערת המתרגם: בראשית כניסתם ללמודים להשכלה ולמדע.
הערת המתרגם: איוב יא יב.
הערת המתרגם: כגון מחלות וכדומה, או דעות קדומות עקומות ועקושות.
הערת המתרגם: איוב לב ט.
הערת המתרגם: סוכה מה ב. סנהדרין צז ב.
הערת המתרגם: ההשתחררות מאמונות ההבל ומרדיפת התאוותנות.
הערת המתרגם: ההקדמות וההצעות הדרושות לאדם כדי להכינו לקראת מדעי האלוהות.
הערת המתרגם: "אבלד" איננו הנבער מדעת, [נ] אלא אדם שמצד טבעו ותולדתו אינו מסוגל לתפש דברים עמוקים.
הערת המתרגם: לקמן ח"ב פרקים ד-יא.
הערת המתרגם: לקמן ח"א פרק מט.
הערת המתרגם: לקמן ח"ב פרק יט.
הערת המתרגם: ראה לקמן ח"ג פרקים יג-יד.
הערת המתרגם: ראה לקמן ח"ג פרק ח. והלכות יסודי התורה פ"ד הלכה ח-ט.
הערת המתרגם: ומחמת בטלנות זו של בני אדם, כאשר רואים אדם גדול אינם מיחסים את חכמתו וידיעותיו לעמל רב ושקידה ונדוד שינה וותור על תענוגות וכעין דברי הראב"ד בתשובתו להרז"ה "כמה ישינות עוררתי מעיני וכמה מאכלות הסרחתי שלא אכלתי אותם בעתם על עסק התורה" אלא מיחסים את הדבר לאיזה פלא, כאותה ההגדה שרקמו סביב אישיותו של רבנו שהובאה בשלשלת הקבלה, ומשם לסדר הדורות, ומשם לספר רמב"ם של הגרי"ל הכהן מימון עמ' טו.
הערת המתרגם: אפשר: לא יעשה כן.
הערת המתרגם: אפשר: שדעתו נחה.
הערת המתרגם: אשר מנה לעיל, השמים המלאכים, העולם בכלל, הנפש.
הערת המתרגם: כל מה שיש במציאות חוץ ממנו הוא ברא אותו.
הערת המתרגם: וכך בהלכות יסודי התורה פ"ד הלכה יב.
הערת המתרגם: כלומר: היאך צריכה להיות תפישת מושג האלוהות בתודעת האדם.
הערת המתרגם: שלא נעקם את המציאות כפי רצוננו כדי שלא תהא בה סתירה לדעותנו הקדומות כדרך שעשו ה"מתכלמין". וראה אפלטון בספרו תיאיטיטוס מהדורת סימון עמ' "אין אנו עבדים לסברות אלא הסברות משרתות אותנו".
הערת המתרגם: איני יודע אם כוונת רבנו לספר "שער המספר וסגולותיו" המיוחס להראב"ע, או לכיוצא בו. ושמא כוונת רבנו לתורת אסכולת פותאגורס כפי שרמזה גם ארסטו בספרו מטפיזיקה ספר א פרק ה.
הערת המתרגם: ראה לקמן הערה .
הערת המתרגם: אפשר "העצמיים" הפך המקריים, והכוונה כדי לדעת להבדיל בין העצם למקרה במדע זה.
הערת המתרגם: כלומר: שידיעת מדע מסוים כשל עצמו הרי הוא התקדמות גדולה.
הערת המתרגם: ראה לעיל פרק ה. ומעניינים כאן דרישותיו המרובות של רבנו, כמסקנת אבי נצר אלפאראבי, הגיון, מקצועות הכשרתיים, טבע, ולקמן גם כושר המידות, בעוד שבהלכות יסודי התורה פ"ד הלכה יג הסתפק בידיעת הוויות דאביי ורבא, וז"ל: [נא] ואני אומר שאין ראוי לטייל בפרדס אלא מי שנתמלא כרסו לחם ובשר, ולחם ובשר הוא לידע האסור והמותר וכיוצא בהם משאר המצות, ואע"פ שדברים אלו דבר קטן קראו אותן חכמים שהרי אמרו דבר גדול מעשה מרכבה ודבר קטן הוויות דאביי ורבא, אע"פ כן ראויין הן להקדימן שהן מיישבין דעתו של אדם תחלה, ועוד שהם הטובה הגדולה שהשפיע הקב"ה לישוב העולם הזה כדי לנחול חיי העולם הבא, ואפשר שידעם הכל קטן וגדול איש ואישה בעל לב רחב ובעל לב קצר. ע"ש. ויתכן מפני שידיעת תלמוד וראשונים כוללים הכל. ואף חכמי העמים לא דרשו את כולן. והנני מעתיק כאן לשון אבי נצר אלפאראבי במאמרו בעניין זה: המדע אשר צריך להתחיל בו לפני למוד הפילוסופיא, הרי תלמידי אפלאטון סבורים שהוא מדע ההנדסה, ומביאים ראיה לכך מדברי אפלאטון לפי שהוא כתב על שער בית מדרשו "מי שאינו מהנדס אל יכנס אצלנו" והטעם כי ההוכחה המשומשת בהנדסה היא ההוכחה היותר ברורה. ואנשי אתופרסטס סוברים שיש להתחיל בתיקון המידות, כי מי שלא התקין מידותיו הנפשיות אי אפשר לו ללמוד מדע אמתי והראיה לכך דברי אפלאטון שאמר "מי שאינו זך וישר אל יגע בזך וישר" ואבוקראט אמר "כי הגופות שאינן זכות כל מה שתזון אותן תוסיף להן רעה". אבל בואתיס איש צידון סובר שיש להתחיל במדעי הטבע לפי שהם יותר ידועים וקלים ללמוד לדעתו. אבל אנרוניקס תלמידו סבור שיש להתחיל במדע ההגיון, לפי שהוא הכלי שבו נבחן האמת מן השקר בכל הדברים. ואין ראוי לדחות אף אחת מן הדעות הללו, אלא ראוי תחלה לפני למוד הפילוסופיא לתקן מדות הנפש התאוותנית... וזה יהיה בתיקון המידות לא בדברים בלבד אלא גם בפועל, ואחר כך תיקון הנפש ההגיונית כי בה תבין דרך האמת אשר בכך תהיה בטוח משגיאות ומלהיכשל בשווא, וזה לא יתכן כי אם בהכשרה בחכמת ההוכחה, וההוכחה שני סוגים, יש הנדסי ויש הגיוני, ולפיכך ראוי להתחיל בלמודי ההנדסה ככל הדרוש להכשרה בהוכחה ההנדסית, ויכשיר עצמו אחר כך במדע ההגיון.
הערת המתרגם: אפשר: המסורת.
הערת המתרגם: המשלים וההשאלות הנבואיים.
הערת המתרגם: והן הן דברי רס"ג בהקדמתו לספרו האמונות והדעות פרק ו, ראה שם מהדורתי.
הערת המתרגם: "חכם" חכמות, ובר"ש "דבר" או "דין" ולא דק.
הערת המתרגם: על דרך הכתוב = ירמיה ג יד.
הערת המתרגם: בר"ש "האחרים" וטעות הוא.
הערת המתרגם: על דרך הכתוב = יואל ג ה. ושגור הוא בפי רבנו, גם בהקדמת משנה תורה ואגרת תימן, ואגרתו לר"י בן יהודה.
הערת המתרגם: קהלת י י. ומפרש רבנו פסוק זה כמו שפירשו רס"ג אם קהה הברזל - הגרזן שמבקעים בו העצים. והוא לא פנים קלקל - לא השחיזו וחדדו לפני כן. וחילים יגבר - ירבה להכות על העץ ולא יצליח לבקע מאומה. ויתרון הכשר חכמה - חידוד מוקדם של הברזל.
הערת המתרגם: משלי יט כ.
הערת המתרגם: אפשר: אוזלת [נב] ידם.
הערת המתרגם: משלי כא כה-כו.
הערת המתרגם: תרגמתי כן, ולא "הצדיק" כי לא מדובר כאן על צדיק הפך רשע, אלא על איש השיקול הצודק והמאוזן.
הערת המתרגם: משלי לא ג. וברור שכוונת רבנו בפסוק זה שלא ייתן האדם את זמנו וישקיע את עתותיו בצרכי החומר ודרישותיו הבלתי מוגבלות, כי זו היא האישה האמורה במשלי, וכמו שבאר לעיל בסוף ההקדמה. ובהלכות דעות פ"ד הלכה יט. והלכות מלכים פ"ג הלכה ו הזכיר רבנו פסוק זה כפשוטו.
הערת המתרגם: כלומר: לא החכמים באמת, אלא אותם הידועים בצבור כי חכמים המה, שהם אמה וזקנם אמה וכובעם אמה וכו'.
הערת המתרגם: בר"ש "הדבריות".
הערת המתרגם: לעניינים אלה ייחד רבנו את שמונת הפרקים שהקדים לאבות, ראה שם מהדורתי.
הערת המתרגם: בר"ש "ירא חטא" וטעות הוא, כי יכול ויכול הוא להיות ירא חטא, אך לא פרוש.
הערת המתרגם: בר"ש "קולות והמיה" ושבוש הוא.
הערת המתרגם: לקוי אורגני, לקוי טבעי.
הערת המתרגם: אין אפילו לחשוב שיכולים להיכנס ללמוד המדעים כל שכן למניע לידי שלמות. ובר"ש "אי אפשר שיפורש" ושבוש הוא.
הערת המתרגם: תרגום מלולי: לא תיראה.
* . מעניינת מאוד הערכתו של רבנו את מנת המשכל הדרושה לשני מקצועות אלו.
הערת המתרגם: משלי ג לב.
הערת המתרגם: בלתי רצוי. וראה מדות לארסטו ספר א פ"ג.
הערת המתרגם: תהלים לד יט.
הערת המתרגם: ישעיה נז טו.
הערת המתרגם: חגיגה יג א. [נג]
הערת המתרגם: ע"פ ישעיה ג ג.
הערת המתרגם: אפשר "סברא", ובר"ש "עצה" והכוונה שהוא בעל תפישה קלה אלא שהבנתו שטחית מאוד ואין ביכולתו לרדת לעומק הדברים.
הערת המתרגם: ראה לקמן ח"א פרק נא, ובהקדמת תבות פרק ב.
הערת המתרגם: משלי יז טז. ולכך הביא פסוק זה גם בפירושו לראש השנה פ"ב מ"ז.
הערת המתרגם: בר"ש "להעלים" וטעות הוא כי לא הבין העניין.
הערת המתרגם: לא עסק בלמודים.
הערת המתרגם: חגיגה יד א. ולסוגי בני האדם הללו וכשרונותיהם השונים ראה גם משלו של סוקרטיס בשיחת אפלטון בספרו תיאיטיטוס מהדורת רות עמ' והלאה.
הערת המתרגם: שם יג א.
הערת המתרגם: וראה לקמן ח"ג פרק כז. ובהקדמתו לפירוש אבות פרק חמישי.
הערת המתרגם: אפשר: באשה. מעין "רחיים בצווארו ויעסוק בתורה" קדושין כט ב.
הערת המתרגם: ראה לקמן ח"ג פרק ח.
הערת המתרגם: מוהל המורכב ממעט ידיעה ומעט בלבולת שהיא תמצית הבטלנות. [נד]
<h2>פרק [לה]</h2>
אל תחשוב שכל מה שהצענו בפרקים הללו שקדמו על גודל הדבר וסודיותו וריחוק השגתו ושחסים עליו מפני ההמון, ששלילת הגשמות ושלילת ההתפעלויות נכלל בתוך זה.
אין הדבר כן, אלא כשם שצריך לחנך את הקטנים ולפרסם בהמון כי ה' יתהדר ויתרומם אחד, [נד] ושאין ראוי לעבוד זולתו, כך צריך לשנן להם כי ה' אינו גוף, ואין דמיון בינו לבין ברואיו כלל בשום דבר מן הדברים, ושאין מציאותו כעין מציאותם, ולא חייו כמו חיי החי מהם, ולא ידיעתו כמו ידיעת כל מי שיש לו ידיעה מהם .
ושאין השוני בינו לבינם בריבוי ומיעוט בלבד , אלא במין המציאות, כלומר: שצריך לאמת אצל הכל שאין ידיעתנו וידיעתו או יכולתנו ויכולתו שונים בריבוי ומיעוט וחוזק וחולשה וכל הדומה לכך, כי החזק והחלש דומים במינם בהכרח וכוללתם הגדרה מסוימת אחידה, וכך כל יחס לא יהא אלא בין שני דברים שהם תחת מין אחד.
וכבר נתבאר גם זה במדעי הטבע . אלא כל מה שמתייחס אליו יתעלה שונה מתארינו מכל צד עד שאינם מתאחדים בשום הגדרה כלל. וכן מציאותו ומציאות כל שזולתו נאמרת עליהם אמנם מציאות בשיתוף השם כמו שאבאר , כשעור הזה יספיק לקטנים ולהמון לקבוע במחשבתם שיש שם מצוי שלם שאינו גוף ולא כח בגוף הוא האלוה, ולא ישיגהו שום אופן מאופני החסרון, ולפיכך לא תשיגהו התפעלות כלל .
אבל הדיבור בתארים, ואיך לשלול אותם ממנו ומה עניין התארים המיוחסים לו , וכן הדבור על בריאתו מה שברא ועל אופן הנהגתו את העולם, והיאך השגחתו במה שזולתו , ועניין רצונו והשגתו , וידיעתו בכל מה שהוא יודעו , וכן עניין הנבואה וכיצד מעלותיה , ומה עניין שמותיו שמורים בהם על אחד אף על פי שהם שמות רבים , כל אלו דברים עמוקים והם סתרי תורה באמת, והם הסודות הנזכרים תמיד בספרי הנביאים ובדברי חכמים ז"ל, ואלה הם הדברים אשר אין ראוי לדבר בהם אלא בראשי הפרקים כפי שהזכרנו ורק עם האדם שקדם תיאורו .
אבל שלילת הגשמות וסילוק הדימוי וההתפעלויות ממנו הוא דבר שראוי לפרשו ולבארו לכל אדם כראוי לו, ולשננו לקטנים ולנשים ולפתאים ולחסרי התבונה כמו שמשננים להם שהוא אחד ושהוא קדמון ושאין לעבוד זולתו, לפי שאין יחוד כי אם בשלילת הגשמות , כי הגוף אינו אחד אלא מורכב מחומר וצורה שנים מוגדרים, והוא גם מתחלק וסובל את החלוקה.
וכאשר יקבלו את זה ויורגלו בו ויתחנכו עליו, וגדלו, ונבוכו בפסוקי [נה] ספרי הנבואה אז יבוארו להם ענייניהם , יפתחו להם בביאורם ויעירום על שתופי השמות והשאלותיהם אשר נכללו במאמר זה, כדי שתושג להם שלמות הדעה הנכונה באחדות ה' ובאמיתת הספרים הנבואיים.
ומי שקהה שכלו מלהבין ביאורי הכתובים ומלהבין את השוויון בשמות על אף השוני בעניין, ייאמר לו, לשון זה מבינים ביאורו אנשי המדע, אך אתה תדע כי ה' יתהדר ויתרומם אינו גוף ולא יתפעל, כי ההתפעלות שנוי והוא יתעלה לא ישיגהו שנוי, ולא ידמה לשום דבר מכל שזולתו, ולא תכללהו עם שום דבר מהם שום הגדרה מן ההגדרות כלל, ושדברי הנבואה הללו אמת ויש להם ביאור, ולעמוד עמו בשיעור זה .
ואין ראוי להניח שום אדם באמונת הגשמות או האמנת מאורע ממאורעות הגופים, אלא כמו שמניחים על האמנת העדר האלוה או השיתוף עמו או עבודת זולתו. [נו]
הערות:
הערת המתרגם: נזהרים בו מלגלותו להמון. ובר"ש "והיותו נמנע".
הערת המתרגם: ראה לקמן ח"א פרק נה.
הערת המתרגם: "יקלדוא" [נד] למסור להם פעם אחר פעם, להלעיטם, להחדיר למוחם. ואינה סתם מסירה והגדה, ולפיכך העדפתי "לשנן".
הערת המתרגם: ראה גם בהלכות יסודי התורה פ"ב הלכה י.
הערת המתרגם: כלומר: אין השוני בכך שאצלו יתעלה כל דבר מאלה במידה מרובה ועצומה ואצל הנבראים במידה זעומה, אלא עצם המושג שונה לחלוטין, ורק ביטאנו כך מפני שאין לנו מלים אחרות.
הערת המתרגם: ראה אריסטו בפיזיקה ספר ז פ"ד. כי כל השואה ודימוי נכנסים תחת הכמות והאיכות. וראה אבי נצר במאמרו "אלמסאיל אלפלספיה".
הערת המתרגם: מכל הבחינות.
הערת המתרגם: אין שום אחידות או זהות או מפגש מושגים.
הערת המתרגם: לקמן ח"א פרקים נב, נו, נז.
הערת המתרגם: כלומר: למוד במושגים כלליים כאלה מספיק להם, ואין להיכנס לפרטים ולחדור אפילו מעט לעומק המושגים כי לא יבינום ואף יזיק להם.
הערת המתרגם: בר"ש "בישוב דעותיהם". ולא דק לדעתי, כי המדובר כאן הוא להחדיר להם האמונה ולהכניס בלבותם. וכבר חשבתי לתרגם "להחדיר לתודעתם".
הערת המתרגם: ולמטרה זו ייחד רבנו חמשת היסודות הראשונים משלש עשרה היסודות שקבע בפירושו למשנה סנהדרין פ"י מ"א, ראה מהדורתי עמ' רי-ריא. שכל אותן שלש עשרה היסודות מיועדים לשינון להמון בית ישראל.
הערת המתרגם: ממנו יתעלה.
הערת המתרגם: שידובר בהם לקמן ח"א פרקים נ-ס.
הערת המתרגם: לקמן ח"ב פרקים יג-כח.
הערת המתרגם: לקמן ח"ג פרקים טז-כד.
הערת המתרגם: לקמן ח"א פרק סח, וח"ג פרק יג. ולפי כ"י ב.ס.ק. צריך לתרגם במקום "והשגתו" רצונו וחפצו.
הערת המתרגם: לקמן ח"ג פרקים יט-כג.
הערת המתרגם: לקמן ח"ב פרקים לב-מח.
הערת המתרגם: לקמן ח"א פרקים סא-ע. ובהלכות דעות פ"א הלכה ז "ועל דרך זו קראו הנביאים לאל בכל אותן הכנויין... להודיע שהן דרכים טובים וישרים וכו'.
הערת המתרגם: לעיל פרק לד.
הערת המתרגם: שאין לדמותו להשוותו לשום דבר מברואיו. ונמנעתי מלתרגם "דמיון" שלא יתחלף בכוח הדמיון "כ'יאל".
הערת המתרגם: ראה לעיל הערה .
הערת המתרגם: מדובר בבני אדם המוגבלים בטבעם, שאינם מסוגלים לחדור לעומקו של דבר.
הערת המתרגם: כלומר: לא די בכך שתשנן לו שהוא אחד, שכל זמן שלא סילקת ממנו יתעלה את הגשמות בתודעת השומע עדין [נה] אינו אחד.
הערת המתרגם: "ואנהצ'ו", והכוונה להעלותם ולהרימם לאט לאט בסולם המחשבה. ולא מצאתי מילה מתאימה.
הערת המתרגם: כלומר: שיהו בעיניהם ספרי הנבואה אמת מוחלטת ללא שום פקפוק כאשר יתורצו להם מה שלא היו מבינים בהם.
הערת המתרגם: "נבא" רתיעה ואי סבילת קבול. ותרגמתי כן כי במלה ערבית זו משתמשים גם לקהיון שנים בגלל רתיעתן מלסבול דבר הנלעס בהן.
הערת המתרגם: ראה הערה .
הערת המתרגם: כלומר: שאם תניחהו להאמין הגשמות הרי זה כמי שמניחו לעבוד עבודה זרה. [נז]
חלק ראשון
<h2>פרק [לו]</h2>
עתיד אני לבאר לך, כאשר אדבר על התארים, באיזה אופן נאמר בה' שרצוי לפניו דבר פלוני, או מכעיסו ומחרה אפו, אשר באותו העניין אומרים באחדים מבני אדם כי ה' רצה להם או חרה בהם או כעס, ואין עניין זה מטרת פרק זה, אלא מטרתו מה שאומר בו.
דע, כי כאשר תתבונן בכל התורה וכל ספרי הנביאים לא תמצא לשון חרון אף, ולא לשון כעס, ולא לשון קנאה, כי אם בעבודה זרה דווקא . ולא תמצא שנקרא אויב ה', או צר, או שונא, אלא עובד עבודה זרה דווקא. אמר:
ועבדתם אלוהים אחרים וכו' וחרה אף ה' בכם ,
פן יחרה אף ה' ,
להכעיסו במעשה ידיכם ,
הם קנאוני בלא אל כעסוני בהבליהם וכו' ,
כי אל קנא וכו' ,
מדוע הכעיסוני בפסיליהם ,
מכעס בניו ובנותיו ,
כי אש קדחה באפי ,
נוקם הוא לצריו ומשלם הוא לאויביו ,
ומשלם לשנאיו ,
עד הורישו את אויביו ,
אשר שנא ה' אלהיך
כי כל תועבת ה' אשר שנא ,
ואלה רבו מלמנות, אלא שאם תתחקה עליו * בכל הספרים תמצאהו.
ולא באה בספרי הנבואה כל ההדגשה הגדולה הזו, אלא מפני שזו סברא בטלה הקשורה בו יתעלה, כלומר: עבודת עבודה זרה.
כי מי שקבע בדעתו שראובן עומד, בזמן שהוא היה בו יושב, אין סטייתו מן האמת, כסטיית מי שקבע בדעתו כי האש מתחת לאוויר, או המים מתחת לארץ או שהארץ שטוחה, וכיוצא בכך .
ואין סטיית [נו] זה השני מן האמת, כסטיית מי שהוא בדעה שהשמש מן האש או שהגלגל חצי עגול וכדומה לכך.
ואין סטיית זה השלישי מן האמת, כסטיית מי שהוא בדעה שהמלאכים אוכלים ושותים וכיוצא בכך .
ואין סטיית זה הרביעי מן האמת, כסטיית מי שמחייב בדעתו עבודת דבר זולת ה', כי כל מה שהכסילות והכפירה קשורים בדבר גדול, כלומר: במי שיש לו מעלה נעלה במציאות, הם יותר חמורים מאשר כשהם קשורים במה שמעלתו למטה מזה.
וכוונתי במלת כפירה, קביעת דעה על דבר הפך מכפי שהוא * .
וכוונתי בכסילות, כסל במה שאפשר לדעת אותם. כי אין כסל מי שסכל תשבורת שיפוע ה"אסטואנה", או שסכל עגילות השמש, ככסל מי שסכל אם ה' מצוי או שאין לעולם אלוה.
ואין כפירת מי שחשב כי שיפוע ה"אסטואנה" חציה או שהשמש עגולה, ככפירת מי שחשב שה' יותר על אחד.
ואתה יודע שכל מי שעבד עבודה זרה, לא עבדה מתוך הנחה שאין אלוה זולתה, ולא דימה אדם מעולם בדורות שעברו, ולא ידמה מן העתידים, שהצורה שהוא עושה מן המתכות או מן האבנים והעצים, אותה הצורה בראה את השמים והארץ והיא המנהיגה אותם. ולא עבדום אלא על דרך שהם דמות לדבר שהוא אמצעי בינינו לבין ה', כמו שביאר ואמר:
מי לא יראך מלך הגוים וכו'
ואמר:
ובכל מקום מקטר מגש לשמי וכו'
רומז על הסיבה הראשונה לדעתם. וכבר בארנו את זה בחבורנו הגדול , וזה ממה שאין מתווכח בו אף אחד מאנשי תורתנו.
אלא שעם היות אותם הכופרים סוברים מציאות ה', הואיל וקשורה כפירתם במה ששיך אליו יתעלה בלבד, כלומר: העבודה והרוממות כמו שאמר:
ועבדתם את ה' וכו'
כדי שתיקבע מציאותו בתודעת ההמון , וחשבו כי זה שייך לזולתו, והיה זה גורם להעדר מציאותו יתעלה מתודעת ההמון, לפי שאין ההמון מכיר אלא פעולות הפולחן, לא עניינם ולא אמיתת הנעבד בהם , לכן היה זה שהביא לכך שנתחייבו כליה.
כמו שאמר הכתוב:
לא תחיה כל נשמה ,
וביאר את הטעם, שהוא עקירת ההשקפה הבטלה הזו, כדי שלא יתקלקלו בה אחרים.
כמו שאמר:
למען אשר לא ילמדו אתכם לעשות וכו' ,
וקראם אויבים ושונאים וצרים, ואמר כי העושה כן מקנא ומכעיס ומעלה חמה .
והיאך יהיה מצב מי שקשורה כפירתו בעצמותו יתעלה, והוא בדעתו הפך מכפי שהוא, כלומר: שאינו לדעתו מצוי, או שלדעתו הוא שנים, או שסבור שהוא גוף, או שהוא לדעתו בעל התפעלויות, או שמיחס לו איזו מגרעת שהיא, הנה זה בלי ספק יותר חמור מעובד עבודה זרה על דעת שהיא אמצעי או מטיבה או מרעה לפי דמיונו.
ואתה דע שכל זמן שתהא בדעתך גשמות [נז] או מאורע ממאורעות הגוף, הנך מקנא ומכעיס וקודח אש חמה ושונא ואויב וצר יותר חמור מעובד עבודה זרה בהרבה.
ואם יעלה בדעתך שיש ללמד זכות על מאמיני הגשמות, בשל היותו מחונך כך, או מחמת סכלותו וקוצר השגתו, כך ראוי לך להיות בדעה בעובד עבודה זרה, מפני שאינו עובד אלא מחמת סכלות או חינוך, מנהג אבותיהם בידיהם .
ואם תאמר כי פשטי הכתובים הפילום בשיבושים אלו, כך תדע שעובד עבודה זרה לא הביאוהו לעבדה כי אם דמיונות ומושגים גרועים . נמצא שאין התנצלות למי שאינו סומך על בעלי העיון האמיתיים אם היה קצר יכולת עיונית.
ואיני חושב לכופר מי שלא הוכח לו שלילת הגשמות, אך חושב אני לכופר מי שאינו קובע בדעתו שלילתה, ובפרט עם מציאות תרגום אנקלוס ותרגום יונתן בן עזיאל עליהם השלום, אשר הרחיקו את הגשמות תכלית ההרחקה .
וזו היא מטרת הפרק. [נח]
הערות:
הערת המתרגם: לקמן ח"א פרק נד והלאה.
הערת המתרגם: "ירצ'יה" שמא נכון יותר לתרגם "שנוח לפניו" בעקבות רס"ג שתרגם בכל מקום ניחח - מרצ'י.
הערת המתרגם: אפשר גם: מרוצה מהם.
הערת המתרגם: על קטע זה שואלים כמעט כל מפרשי רבנו, הלא כתוב ויחר אף ה' במשה, ויחר אף ה' בם וילך, ועוד, ואלה אינן בע"ז, וכל אחד מתפתל בתחבולות לתרץ, ועד אחרון ר' אבן שמואל מתרץ במחי יד שדברי רבנו אמורים בחרון על אומה שלמה ולא על יחידים. וכשאני לעצמי כל התירוצים לא מצאו מסילות בלבבי, והקושיא היא כל כך פשוטה עד שלא יתכן שהיא קושיא, אלא שאיני יודע היאך אינה קושיא.
הערת המתרגם: דברים יא טז-יז.
הערת המתרגם: שם ו טו.
הערת המתרגם: שם לא כט.
הערת המתרגם: שם לב כא.
הערת המתרגם: שם ו טו.
הערת המתרגם: ירמיה ח יט.
הערת המתרגם: דברים לב יט.
הערת המתרגם: שם לב כב.
הערת המתרגם: נחום א ב. וצ"ל נוקם ה' לצריו ונוטר הוא לאויביו.
הערת המתרגם: דברים ז י.
הערת המתרגם: במדבר לב כא.
הערת המתרגם: דברים טז כב.
הערת המתרגם: שם יב לא.
* . אפשר גם: תעקוב אחריו. וגם במקור כך מתרגמות שתי הנוסחות.
הערת המתרגם: ראה לקמן ח"א פרק עב.
הערת המתרגם: בעוד [נו] שהיא מן הגוף החמישי לדעת ארסטו, וראה לקמן ח"א פע"ב. וראה רס"ג באמונות ודעות מאמר א השיטה השמינית.
הערת המתרגם: ראה לקמן ח"א פמ"ט.
הערת המתרגם: "מתמכנה" נכבדה, ובר"ש "חזקה".
* . אפשר גם: סבירת דבר שלא כפי שהוא. ודין הוא סקבא דרובהון דמתקרן חכימי, ואוף כזעיר פון דכולהון.
הערת המתרגם: קונוס, עגול רחב מלמטה וצר מלמעלה.
הערת המתרגם: שיפוע האסטואנה לגבי הגליל השלם הוא חציה, בעוד שאינו בצמת אלא כשלישה.
הערת המתרגם: "טין" דמה, חשב מחשבה בלתי נכונה.
הערת המתרגם: ירמיה י ז.
הערת המתרגם: מלאכי א יא.
הערת המתרגם: הלכות עבודה זרה פ"א הלכה א: "בימי אנוש טעו בני האדם טעות גדול... אמרו הואיל והאלוהים ברא כוכבים אלו וגלגלים להנהיג את העולם ונתנם במרום וחלק להם כבוד והם שמשים המשתמשים לפניו ראוים הם לשבחם ולפארם ולחלוק להם כבוד, וזהו רצון האל ברוך הוא לגדל ולכבד מי שגדלו וכבדו... התחילו לבנות לכוכבים היכלות ולהקריב להן קרבנות ולשבחם ולפארם בדברים ולהשתחוות למולם כדי להשיג רצון הבורא בדעתם הרעה... לא שהן אומרין שאין שם אלוה אלא כוכב זה". ע"ש. וראה גם פירוש רבנו למשנה מגלה פ"ד מ"ז.
הערת המתרגם: "מעתקדין" מכירים ויודעים.
הערת המתרגם: שמות כג כה.
הערת המתרגם: כלומר: שכל עצם העבודה כדי להשריש בתודעת ההמון מציאות ה', שאינם מסוגלים להבין את הקרבה המחשבתית והעבודה שבלב. וראה לקמן ח"ג פרק נא.
הערת המתרגם: שהיא ההתקרבות האמיתית לפני ה'.
הערת המתרגם: דברים כ טז.
הערת המתרגם: שם כ יח.
הערת המתרגם: ראה לעיל בתחילת פרק זה.
הערת המתרגם: ראה ישעיה נ יא. ואולי גם יחזקאל כד ז.
הערת המתרגם: העדפתי לתרגם כן שהוא התרגום המדוייק [נז] וכלשון רבנו בהלכות יסודי התורה פ"א הלכה ז. ובר"ש "ולא עניו מענייני הגשם".
הערת המתרגם: חולין יג ב.
הערת המתרגם: נראה כי שתי התנצלויות שוא הללו אשר דחה רבנו כאן, שהאחת חינוך והרגל והשניה הבנה מוטעית בפשטי הכתובים, לא נכתבו אלא כתשובה להשגת הראב"ד בהלכות תשובה פ"ג הלכה ו: "א"א ולמה קרא לזה (האומר שהוא גוף ובעל תמונה) מין, וכמה גדולים וטובים ממנו הלכו בזו המחשבה לפי מה שראו במקראות, ויותר ממה שראו בדברי האגדות המשבשות את הדעות".
הערת המתרגם: על ידי מחקר והשגה עצמית.
הערת המתרגם: כלומר: ואין עוד מה להתבלבל בפשטי המקראות. [נח]
<h2>פרק [לז]</h2>
פנים
שם משותף , ורוב שיתופו הוא על דרך ההשאלה .
הוא שם הפנים של כל חי:
ונהפכו כל פנים לירקון ,
מדוע פניכם רעים ,
וזה הרבה.
והוא שם החרון:
ופניה לא היו לה עוד ,
וכפי עניין זה שימש הרבה בעניין חרון ה' וכעסו:
פני ה' חלקם ,
פני ה' בעושי רע ,
פני ילכו והניחותי לך ,
ושמתי אני את פני באיש ההוא ובמשפחתו ,
וזה הרבה.
והוא גם שם נוכחות האדם ומעמדו :
על פני כל אחיו נפל ,
ועל פני כל העם אכבד ,
עניינו בנוכחותם.
אם לא על פניך יברכך ,
בנוכחותך ובמציאותך.
ועל פי העניין הזה נאמר:
ודבר ה' אל משה פנים אל פנים ,
כלומר: לנוכח בלי אמצעי, כעניין שנאמר:
לכה נתראה פנים ,
וכמו שנאמר:
פנים בפנים דבר ה' עמכם ,
ובאר במקום אחר ואמר:
קול דברים אתם שומעים ותמונה אינכם רואים זולתי קול ,
וכינה את זה פנים בפנים, כך אמרו "ודבר ה' אל משה פנים אל פנים" כינוי על אמרו באופן הדבור:
וישמע את הקול מדבר אליו ,
הנה נתבאר לך, כי שמיעת הקול בלי אמצעות מלאך, מכנים אותו "פנים בפנים".
ומן [נח] העניין הזה:
ופני לא יראו ,
אמיתת מציאותי כפי שהיא לא תושג.
ופנים הוא גם כנוי מקום , שעליו אומרים בערבית "אמאמך" או "בין ידיך" והרבה משתמשים לפי עניין זה כלפי ה' יתעלה,
לפני ה' .
וכן לפי העניין הזה הוא "ופני לא יראו" .
בביאור אנקלוס אמר ודקדמי לא יתחזון, רומז שיש שם גם נבראים עצומים אי אפשר לאדם להשיגן כפי שהן, והם השכלים הנבדלים , ויוחסו לה' מפני שהם נכחו ולפניו תמיד, בשל חוזק ההשגחה בהם תמיד . אבל הדבר שהושג לדעתו, כלומר: לדעת אנקלוס כפי אמתתו, הם דברים שהם למטה מאלה בדירוג המציאות , כלומר: עצם החומר והצורה. ועליהם אמר:
ותחזי ית דבתראי,
כלומר: הנמצאים אשר כאילו אני פונה מהם, והם לאחורי על דרך המשל, בגלל ריחוקם ממציאותו יתעלה .
ועוד תשמע ביאורי במה שבקש משה רבנו ע"ה .
ופנים גם פעל זמן בעניין לפני, או בטרם :
לפנים בישראל ,
לפנים הארץ יסדת .
ופנים גם שם ההדירה וההשגחה:
לא תשא פני דל ,
ונשוא פנים ,
אשר לא ישא פנים ,
וזה הרבה.
ועל פי עניין זה נאמר גם:
ישא ה' פניו אליך וישם לך שלום ,
כלומר: התלוות ההשגחה אלינו . [נט]
הערות:
הערת המתרגם: על חלוקת סוגי השם המשותף, ראה מלות ההגיון לרבנו שער יג (מהד' רות עמ' ) שם מנה ששה חלקים. וראה גם במלון שעשיתי לפירוש רס"ג לתהלים מהדורתי עמ' שמא.
הערת המתרגם: כלומר: השימוש בו על דרך ההשאלה לכל סוגיה, יותר מן השמוש בו בהוראתו הראשונית, כלומר: שם הפנים של החי.
הערת המתרגם: ירמיה ל, ו.
הערת המתרגם: בראשית מ, ז.
הערת המתרגם: שמואל א, א יח.
הערת המתרגם: איכה ד טז.
הערת המתרגם: תהלים לד יז.
הערת המתרגם: שמות לג יד, ונחלקו הראשונים בזו אם היא רצון או רוגז, ואף באנקלוס ורס"ג יש שתי נוס', ראה פירושי רס"ג מהדורתי שם הערה . ולפנינו גם אנקלוס וגם רס"ג מפרשים רצון.
הערת המתרגם: ויקרא כ, ה.
הערת המתרגם: הכוונה בהימצאו שם, בהיותו מצוי.
הערת המתרגם: בראשית כה יח.
הערת המתרגם: ויקרא י, ג.
הערת המתרגם: איוב א יא. ושים לב למושג השטן כפי שנתבאר לקמן ח"ג פרק כב, אז תבין את האמור כאן.
הערת המתרגם: שמות לג יא. וראה לקמן ח"ב סוף פרק מה, והלכות יסודי התורה פ"ז הלכה ו. ושים לב לפירושו למשנה סנהדרין פ"י מ"א היסוד השביעי.
הערת המתרגם: מלכים ב, יד ח.
הערת המתרגם: דברים ה, ד.
הערת המתרגם: שם יד, יב.
הערת המתרגם: במדבר ז, פט.
הערת המתרגם: כלומר: מה שנתכנה בשמיעת הקול, וכדלעיל פרק כב, אחרת אין לך מלאך גדול מזה. [נח] וראה גם בהלכות יסודי התורה פ"ז הלכה ו.
הערת המתרגם: שמות לג כג. וכדלעיל פרק כא ולקמן פרק נד. וראה בהלכות יסודי התורה פ"ו הלכה י. ובהקדמת רבנו לפירוש אבות פרק ז.
הערת המתרגם: תאר הפעל של המקום, כלומר: "זה מונח לפני פלוני".
הערת המתרגם: הוראת שני מונחים אלה בערבית, לפניו, נכחו. ואפשר היה לתרגם "לפניך או נכחך". ור"ש תרגם את הראשונה "לפניך" והשניה "בין ידיך" שהוא אמנם תרגום מלולי אך אין לו שום משמעות בעברית ותפל מבלי טעם.
הערת המתרגם: בהוצ' מונק צויין לבראשית יח כב: "ואברהם עודנו עמד לפני ה'". ואיני יודע למה הוזקק לציין פסוק של מעמד חזוני ומצב נבואי דוקא, וברור כי לא לזה כוונת רבנו, אלא על כל "לפני ה'" שבמקרא, והם עשרות רבות: כגון "ואכלת לפני ה' אלהיך", דברים יד כג, שהוא בכל ירושלם. ודומה לו "ושמחתם לפני ה' אלהיכם שבעת ימים", ויקרא כג מ, ומפורש להדיא בירושלמי סוכה פ"נ הלכה יא, וראש השנה פ"ר הלכה ג. ותימה על החולקים על רבנו שפירש פסוק זה על כל ירושלם ולא ראו את הירושלמי.
הערת המתרגם: כפי אמתתן. והשוה רס"ג מאמר ב פרק יב.
הערת המתרגם: שאינם מורכבים מחומר וצורה. וראה לקמן ח"ב פרק ד.
הערת המתרגם: ראה הערה .
הערת המתרגם: ובזעיר אנפין ראה לקמן ח"ג פרק נא.
הערת המתרגם: בדירוג המעלות בכל המציאות. וראה לקמן ח"ג פרק יז.
הערת המתרגם: וראה פרק דלקמן בסמוך.
הערת המתרגם: לקמן ח"א פרק נד, כלומר: פירוש שונה מפירוש אנקלוס. וראה גם לעיל פרק כא, ובהלכות יסודי התורה פ"א הלכה י, ובהקדמה לפירוש אבות פרק ז.
הערת המתרגם: תואר הפעל של הזמן. וראה לקמן ח"ב פרק יג ופרק ל.
הערת המתרגם: בר"ש הושמט, כדרכו להשמיט כל מה שנראה לו כפול ומיותר.
הערת המתרגם: רות ד ז.
הערת המתרגם: תהלים קב כו.
הערת המתרגם: "אלרעאיה" כמו: ולא תהדר פני גדול. ובר"ש "ההזהר".
הערת המתרגם: ויקרא יט טו.
הערת המתרגם: ישעיה ג, ג.
הערת המתרגם: דברים י, יז.
הערת המתרגם: במדבר ו, כו.
הערת המתרגם: ראה לקמן ח"ג פרק נא. [נט]
<h2>פרק [לח]</h2>
אחור
שם משותף, הוא שם הגב :
אחורי המשכן ,
ותצא החנית מאחריו ,
והוא גם פעל זמן בעניין אחרי:
ואחריו לא קם כמוהו ,
אחר הדברים האלה ,
וזה הרבה.
ויהיה בעניין ההמשכות וההליכה בעקבות בהתנהגות במנהגות מי שהוא:
אחרי ה' אלהיכם תלכו , [נט]
אחרי ה' ילכו ,
כלומר: ההליכה במשמעתו וההמשכות בעקבות פעליו ולנהוג בדרכיו,
הלך אחרי צו .
ולפי העניין הזה נאמר:
וראית את אחורי ,
תשיג מה שנמשך אחרי ונתדמה לי ונעשה חיובי בהתאם לרצוני , כלומר: כל ברואי, כמו שאבאר במקצת פרקי מאמר זה . [ס]
הערות:
הערת המתרגם: האחוריים והגב של כל דבר.
הערת המתרגם: שמות כו יב.
הערת המתרגם: שמואל ב, ב כג.
הערת המתרגם: תאר הפעל של הזמן. ובר"ש "כלי הזמן".
הערת המתרגם: מלכים ב, כג כה.
הערת המתרגם: בראשית טו א.
הערת המתרגם: דברים יג ה. וכפי דרש חז"ל בסוטה יד א: אלא להלך אחר מידותיו של הקב"ה. וראה הלכות דעות פ"א הלכה ה. וספר המצוות עשה ה ועשה ח. וראה לעיל כד. וראה גם תיאיטיטוס לאפלטון מהדורת סימון עמ' , ולקמן [נט] האריך רבנו הרבה בעניין זה.
הערת המתרגם: הושע יא י.
הערת המתרגם: שם ה יא.
הערת המתרגם: שמות לג כג. וראה לעיל פרק לז, ומה שצוין בהערה .
הערת המתרגם: כלומר: תוצאה של רצוני, סוג אותו "רצון" שכתוצאה ממנו היה העולם, ולא חיוב ממציאותו יתעלה כשיטת ארסטו.
הערת המתרגם: לקמן ח"א פרק נד. וראה גם לעיל פרק כא. [ס]
<h2>פרק [לט]</h2>
לב
שם משותף, הוא שם הלב, כלומר: האבר אשר בו מוצא חיות כל בעל לב,
ויתקעם בלב אבשלום .
וכיון שהאבר הזה באמצע הגוף הושאל לאמצע כל דבר:
עד לב השמים ,
לבת אש .
והוא גם שם המחשבה:
לא לבי הלך
כלומר: הייתי נוכח במחשבתי כאשר אירע כך וכך.
ומן העניין הזה:
ולא תתורו אחרי לבבכם
כלומר: אחרי מחשבותיכם ,
אשר לבבו פונה היום
מחשבתו סרה.
והוא שם הדעה :
כל שארית ישראל לב אחד להמליך את דוד
כלומר: בדעה אחת, וכן אמרו:
ואוילים בחסר לב ימותו
כלומר: בחוסר דעת , וכן אמרו:
לא יחרף לבבי מימי
עניינו לא נטתה דעתי ולא סרה מן הדבר הזה, כי תחילת הלשון:
בצדקתי החזקתי ולא ארפה לא יחרף לבבי מימי.
ומעניין יחרף לדעתי אמרו:
שפחה נחרפת לאיש
דומה לערבי "מנחרפה" , כלומר: נטתה מקנין העבדות לקנין האישות .
והוא שם הרצון:
ונתתי לכם רועים כלבי ,
היש את לבבך ישר כאשר לבבי
כלומר: רצונך ביושר כרצוני. ויש שהושאל לה' כפי העניין הזה:
כאשר בלבבי ובנפשי יעשה
עניינו יעשה כפי רצוני,
והיו עיני ולבי שם כל הימים
השגחתי ורצוני.
והוא שם השכל:
ואיש נבוב ילבב ,
שכיל, וכן:
לב חכם לימינו
שכלו בדברים השלמים, וזה הרבה.
וכפי העניין הזה הושאל לה' בכל מקום, כלומר: שהוא מורה על השכל, זולתי במקומות בודדים שיש שהוא מורה בו על הרצון , כל מקום כפי עניינו. וכן:
והשבות אל לבבך , [ס]
ולא ישיב אל לבו ,
וכל הדומה לכך, הכל התבוננות שכלית.
כמו שאמר:
ולא נתן ה' לכם לב לדעת ,
כמו:
אתה הראת לדעת .
אבל אמרו:
ואהבת את ה' אלהיך בכל לבבך ,
הרי פירושו לדעתי בכל כוחות לבך, כלומר: כל כוחות הגוף, כי מוצא הכל מן הלב, והכוונה שתשים תכלית כל מעשיך השגתו כמו שבארנו בפירוש המשנה ובמשנה תורה . [סא]
הערות:
הערת המתרגם: "מבדא" מקור מבוע ומוצא. וראה גם רס"ג באמונות ודעות מאמר ו פרק ג. ובר"ש "התחילת החי" ולא דק.
הערת המתרגם: שמואל ב, יח יד.
הערת המתרגם: "וסט" בין הוראותיה השונות גם אמצע וגם תוך, ואם כי תרגמתי אמצע, נראה לי כי התרגום הנכון כאן הוא "תוך" ולא אמצע.
הערת המתרגם: דברים ד יא.
הערת המתרגם: שמות ג ב. וכן פירשו כמה מן הראשונים, אבל רס"ג פירש שלהבת עצומה. ורבנו רומז על חדירתו המחשבתית של משה רבנו באותה שעה לתוכיות המושג.
הערת המתרגם: מלכים ב, ה כו.
הערת המתרגם: במדבר טו לט.
הערת המתרגם: יתכן שהייתי צריך לתרגם "אחרי הרהוריכם". וכלשון רבנו בהלכות עבודה זרה פ"ב הלכה ג, ע"ש. אך העדפתי לתרגם מחשבה, כהגדרת רבנו לקמן בחלק זה פרק מז.
הערת המתרגם: דברים כט יז.
הערת המתרגם: "ראי" השקפה וסברה. ותרגמתי "דעה" שלא בדקדוק, אבל קרוב לעניין האמור כאן, ובר"ש "עצה", ואינו נכון כאן לדעתי. ורס"ג מתרגם "טעם" ראי, כמו טוב טעם ודעת למדני, תהלים קיט טו.
הערת המתרגם: דברי הימים א, יב לט.
הערת המתרגם: משלי י, כא. וכפירוש רס"ג שחוסר דעתם הוא שממיתם.
הערת המתרגם: איוב כז ו. ורס"ג פירשה חולשה ומורך, וכתב שהיא מלה בודדת.
הערת המתרגם: ויקרא יט כ.
הערת המתרגם: תרגומה המלולי "נטויה".
הערת המתרגם: דיוק ענינה ראה בהלכות אסורי ביאה פ"ג הלכה יג.
הערת המתרגם: ירמיה ג טו, וכבר שאל האפודי על פסוק זה כאן, כי הלא מושאל הוא כלפי ה'?
הערת המתרגם: מלכים ב, י טו.
הערת המתרגם: שמואל א, ב לה.
הערת המתרגם: מלכים א, ט ג. וראה לקמן פרק מד. והלכות בית הבחירה פ"ז הלכה ה.
הערת המתרגם: איוב יא יב.
הערת המתרגם: קהלת י, ב.
הערת המתרגם: בר"ש "אלא הזר" והוא כך.
הערת המתרגם: ראה לעיל סוף פרק כט שענינן רצון. [ס]
הערת המתרגם: דברים ד, לט.
הערת המתרגם: ישעיה מד, יט.
הערת המתרגם: דברים כט, ג.
הערת המתרגם: שם ד, לה. והנה הראת עניין הוראה, ופירושו אתה מצווה לחקור, כדי להשכיל כי ה' הוא האלוהים. וכדלקמן ח"ב פרק לג, וח"ג פרק לב, ופרק נא.
הערת המתרגם: דברים ו, ה.
הערת המתרגם: ראה לעיל הערה .
הערת המתרגם: בהקדמה לפירוש אבות פרק ה.
הערת המתרגם: הלכות יסודי התורה פ"ב הלכה ב. והלכות דעות פ"ג הלכה ב. ובמשנה ברכות פ"ט מ"ה פירשו בשני יצריך, והשוה פירוש רבנו לקמן ח"ג פרק כב. [סא]
חלק ראשון
<h2>פרק [מ]</h2>
רוח
שם משותף.
הוא שם האויר כלומר: היסוד מארבעת היסודות:
ורוח אלוהים מרחפת .
והוא גם שם הרוח המנשבת:
ורוח הקדים נשא את הארבה ,
רוח ים ,
וזה הרבה.
והוא גם שם הרוח החיוני :
רוח הולך ולא ישוב ,
אשר בו רוח חיים .
והוא גם שם הדבר הנשאר מן האדם לאחר המות אשר לא ישיגהו הכיליון :
והרוח תשוב אל האלוהים אשר נתנה .
והוא גם שם השמע השכלי האלוהי הנאצל על הנביאים, ואז מתנבאים על ידו, כמו שנבאר לך כאשר נדבר על הנבואה במה שראוי להזכיר במאמר זה:
ואצלתי מן הרוח אשר עליך ושמתי עליהם ,
ויהי כנוח עליהם הרוח ,
רוח ה' דבר בי ,
וזה הרבה.
והוא גם שם הכוונה והרצון:
כל רוחו יוציא כסיל
כוונתו ורצונו, ודומה לו:
ונבקה רוח מצרים בקרבו ועצתו אבלע ,
אמר: יתפרדו כוונותיו וייעלמו תחבולותיו, וכמוהו:
מי תכן את רוח ה' ואיש עצתו יודיענו ,
אמר: מי הוא אשר יודע סדירות רצונו או משיג הנהגתו את המציאות היאך היא, שיודיע לנו אותה , כמו שנבאר בפרקים שיבואו בהנהגה .
נמצא שכל רוח האמורה כלפי ה' היא כפי העניין החמישי, ומקצתן כפי העניין האחרון שהוא הרצון כמו שבארנו, ויש לפרש כל מקום כפי מה שמורה עליו אותו הדבור .
הערות:
.בראשית א ב. וכפי שבאר לקמן ח"ב פרק ל.
הערת המתרגם: שמות י יג.
הערת המתרגם: שם י יט.
הערת המתרגם: הנשמה. וראה הקדמת רבנו לפירוש אבות פרק א.
הערת המתרגם: תהלים עח לט. ובמאמר תחית המתים (מהדורתי קטע ח) פירשו רבנו מבחינה טבעית ואין זה מכחיש נס תחית המתים.
הערת המתרגם: בראשית ז טו.
הערת המתרגם: ראה לקמן ח"א פרק ע. ובהלכות יסודי התורה פ"ד הלכה ח-ט. והלכות תשובה פ"ח הלכה ג.
הערת המתרגם: קהלת יב ז.
הערת המתרגם: לקמן ח"ב פרק לב והלאה.
הערת המתרגם: במדבר יא יז.
הערת המתרגם: שם יא כה.
הערת המתרגם: שמואל ב, כג ב.
הערת המתרגם: משלי כט יא.
הערת המתרגם: ישעיה יט ג.
הערת המתרגם: שם מ יג. והנה לפירוש רבנו הטעם המפסיק הוא בתיבת תכן. ולדעת רס"ג לפי פירושו במשלי כה יא צורת קריאה זו כפירה היא, והטעם המפסיק צריך להיות בתיבת רוח. וז"ל: והסוג השלישי שתפסיק בין המלים אשר אם יתחברו ישבשו את העניין... כגון מי תכן את רוח ה', אם תחבר ארבע מלים לבד והחמישית לבדה, יהיה מי תכן את רוח שאלה, והתשובה ה', ויהיה זה נכון, אבל המחבר שתים לבד ושלש לבד יהיה מי תכן את רוח ה', מי ברא רוח ה', ותהיה זו כפירה, ע"ש מהדורתי. וכעין פירוש רס"ג תרגם יונתן.
הערת המתרגם: כלומר: הסיבה אשר בעבורה "רצה שיהא סדר המציאות כפי שהיא מכל הבחינות, דירוג העליונים והתחתונים, ודירוג היסודות, וכדומה.
הערת המתרגם: איני יודע אם לפני רבנו הייתה עין "יודיענו" ברויה, או שכתב דבריו כפירוש.
הערת המתרגם: לקמן ח"ג פרקים יח-כו.
הערת המתרגם: כל מקום למד מעניינו. [סא]
<h2>פרק [מא]</h2>
נפש
שם משותף. הוא שם הנפש החיונית הכוללת כל בעל תחושה :
אשר בו נפש חיה .
והוא גם שם הדם:
לא תאכל הנפש עם הבשר .
והוא גם שם הנפש ההוגה כלומר: צורת האדם :
חי ה' אשר עשה לנו את הנפש הזאת .
והוא שם הדבר הנשאר מן האדם אחר המות :
והייתה נפש אדני צרורה בצרור החיים .
והוא שם הרצון:
לאסר שריו בנפשו ,
כלומר: ברצונו, וכמוהו:
ואל תתנהו בנפש אויביו
כלומר: אל תמסרהו לרצונם, וכמוהו לדעתי:
אם יש את נפשכם לקבר את מתי ,
כלומר: אם היה זה מדעתכם וברצונכם. וכמוהו:
אם יעמד משה ושמואל לפני אין נפשי אל העם הזה ,
עניינו אין לי חפץ בהם, כלומר: איני רוצה בקיומם. וכל זיכרון נפש שנאמרה ביחס אליו יתעלה היא עניין הרצון כפי שקדם לנו באמרו:
כאשר בלבבי ובנפשי יעשה ,
עניינו בחפצי ורצוני. ועל פי העניין הזה יהיה פירוש:
ותקצר נפשו בעמל ישראל
חדל רצונו לענות את ישראל.
ופסוק זה לא תרגמו יונתן בן עזיאל כלל , מפני שהוא הבינו כפי העניין הראשון וראה על ידי כך התפעלות, ולפיכך נמנע מלתרגמו, אבל אם יובן כפי העניין הזה האחרון, יהיה הפירוש פשוט מאוד, לפי שכבר קדמו הדברים כי השגחתו יתעלה נתרוקנה מהם עד שאבדו, ושוועו ולא הושיעם, וכאשר שבו היטב והושפלו מאוד ושלט בהם האויב, ריחמם וחדל רצונו מלהמשיך בעינוים והשפלתם.
דע זה כי נפלא הוא, ותהיה ה-בית שבאמרו בעמל ישראל, במקום מן, וכאלו אמר 'מן עמל גבראל'. וכבר מנו מזה בעלי הלשון הרבה:
והנותר בבשר ובלחם ,
נשאר בשנים ,
בגר ובאזרח הארץ ,
ורבים הם.
הערות:
הערת המתרגם: והיא אשר פירט רבנו סוגי כחותיה בהקדמתו לפירוש אבות פרק ראשון.
הערת המתרגם: בראשית א ל.
הערת המתרגם: דברים יב כג. וראה רס"ג באמונות ודעות מהדורתי מאמר ו פרק א.
הערת המתרגם: בר"ש: המדברת.
הערת המתרגם: צורתו האדמית, האנושית, וראה לעיל פרק א. ועליה כתב רבנו בהלכות יסודי התורה פ"ד הלכה ח נפש כל בשר היא צורתו שנתן לו האל. ע"ש. והוא כח הכשרון העתוד וההכנה לרכישת הנפש הנשארת לאחר המות האמורה לקמן, וכמו שכתב שם בהמשך ההלכה.
הערת המתרגם: ירמיה לח טז, וראה גם אבי נצר במאמרו "פי מעאני אלעקל" קטע .
הערת המתרגם: כלומר: השכל הנרכש. ההשגה המקשרת - המדבקת את האדם בידיעת מי שאמר והיה העולם, וכמו שכתב בהלכות יסודי התורה שם. ובהלכות תשובה פ"ח הלכה ג. ובפירושו לסנהדרין פ"י מ"א מהדורתי עמ' רד-רה.
הערת המתרגם: שמואל א, כה כט.
הערת המתרגם: תהלים קה כב.
הערת המתרגם: שם מא ג. ובר"ש: אל תתנני בנפש צרי. תהלים כז יב.
הערת המתרגם: בראשית כג ח.
הערת המתרגם: ירמיה טו א.
הערת המתרגם: לעיל פרק לט.
הערת המתרגם: שמואל א, ב לה.
הערת המתרגם: שופטים י טז.
הערת המתרגם: כלומר: אותו הרצון או הגזרה לענותם, קצר חדל ופסק.
הערת המתרגם: וכך הוא בכל כ"י העתיקים נוסח תימן אין תרגום לארבע תיבות הללו. ובנדפסים הוכנס תרגום זה "ועקת נפשיה בעמל ישראל" ומעשה שוטים הוא ואין לחפש לו תירוצים ומצוה למחקו.
הערת המתרגם: כלומר: החיות, ובהשאלה, וכדלקמן ח"א פרק מו.
הערת המתרגם: ראה קטע מהקדמת רס"ג לפירושו לתורה, בפירושי רס"ג מהדורתי עמ' קסא.
הערת המתרגם: ויקרא ח לב. וראה פירושי רס"ג מהדורתי, שמות לח ח.
הערת המתרגם: ויקרא כה נב.
הערת המתרגם: שמות יב יט, ובר"ש הושמט. [סב]
<h2>פרק [מב]</h2>
חי
שם הגדל המרגיש , כל רמש אשר הוא חי .
והוא שם ההרפאות ממחלה כבדה מאוד: [סב]
ויחי מחליו ,
במחנה עד חיותם ,
וכן:
בשר חי .
וכן -
מות
שם המיתה.
ושם החולי הכבד:
וימת לבו בקרבו והוא היה לאבן ,
כלומר: כובד חוליו, ולפיכך ביאר בבן הצרפית:
ויהי חוליו חזק מאוד עד אשר לא נותרה בו נשמה ,
כי אלו אמר "וימת" היה מתפרש שהיה חולי כבד קרוב למות, כמו נבל כאשר שמע את הדברים. וכבר אמר אחד הספרדים שנעצרה נשימתו עד שלא הורגשה לו נשימה כלל, כדרך שיארע למקצת המעולפים ובהיחנק הרחם עד שלא יודע אם הוא מת או חי, וימשך הספק הזה יום ואף יומיים .
וכבר הרבו להשתמש בשם זה גם לעניין רכישת חכמה:
ויהיו חיים לנפשך
כי מוצאי מצא חיים ,
כי חיים הם למוצאיהם ,
וזה הרבה, ועל פי זה קרא את הדעות הנכונות חיים, והדעות הנפסדות מות, אמר יתעלה:
ראה נתתי לפניך היום את החיים ואת הטוב וכו' ,
הנה ביאר כי הטוב הוא חיים, והרע הוא מוות, ופירשם. וכך אני מבאר אמרו יתעלה למען תחיון , כעניין מה שנאמר בפירוש המקובל באמרו למען ייטב לך וכו' , ומחמת נפוצות שימוש זה בלשון אמרו:
צדיקים אפילו במיתתם קרואים חיים ורשעים אפילו בחייהם קרואים מתים .
דע זאת. [סג]
הערות:
.בר"ש "הצומח" ולא דק, כי "נמו" הגדילה והפריה, ולא עצם ה"צמיחה" ושמא משתמש הוא ב"צמיחה" לעצם הגדילה.
הערת המתרגם: יתכן שהיה צריך לתרגם "ובעל תחושה".
הערת המתרגם: בראשית ט ג. [סב]
הערת המתרגם: ישעיה לח ט.
הערת המתרגם: יהושע ה ח.
הערת המתרגם: ויקרא יג י.
הערת המתרגם: שמואל א, כה לז.
הערת המתרגם: מלכים א, יז יז. כלומר: שמת ממש, שהרי נאמר אחריו "ולהמית את בני" "להמית את בנה". ואינו דומה לאמור בדניאל י יז ונשמה לא נותרה בי, כי שם לא נזכר מות כלל. ואין מקום להפלגת הנרבוני וזולתו. ולא להבלי אלפכאר בתשובתו לרד"ק, ולא להשערות שייער.
הערת המתרגם: כלומר: היה יכול הדוחק לדחוק ולפרש אם כי אין הנכון כן לדעת רבנו גם בבן השונמית שנאמר בו "וימת" מלכים ב, ד כ. וכבר האריך בזה ר' אברהם בן שלמה בפירושו למלכים, והביא גם דברי רס"ג.
הערת המתרגם: אף שאיני יודע מי מחכמי ספרד שקדמו לרבנו פירש כן, הרי ברור שלא צדקו אותם הטוענים שרבנו הוא בעל הפירוש הזה, אלא שרצה להסתתר מאחורי מי שהוא.
א) משום שאין זו מדתו ודרכו של רבנו שאין עליו אלא אימת שמים בלבד ואינו חושש כלל למה יאמרו הבריות, ובפרט אותם שהם כדמות בני אדם בעיני רבנו.
ב) כבר מצאנו פירוש זה נפוץ וידוע בצרפת ובערי פרובנצה, ואמנם כמאה שנה לאחר תקופת רבנו, אך ברור לי שלא בהשפעת מורה הנבוכים אלא ממקור אחר, שכן הובא בשיטה מקובצת לבבא מציעא קיד ב "דלא מת ממש אלא נתעלף" בשם תלמיד הר"ף שהיה תלמיד רבנו יחיאל מפאריש.
הערת המתרגם: "אלמסיבותין" ובהוצ' מונק "אלמסכותין" ונוס' זו גרמה לר"ש לטעות ולתרגם "חולי חלי השתוק", ואין צורך לכך אף לפי נוסחא זו.
הערת המתרגם: ד"ר ז. מונטנר מתרגם סוג עלפון זה בשם "היסטיריה" ראה פרקי משה עמודים , , , . וכנראה שזה מיוחד לנשים, וראה גם פירוש המשנה מהדורתי כפורים פ"ח מ"ד. גיטין פ"ג מ"א.
הערת המתרגם: ופעמים אף יותר, ראה ארח לחיים עמ' .
הערת המתרגם: משלי ג כב.
הערת המתרגם: שם ח לה.
הערת המתרגם: שם ד כב.
הערת המתרגם: דברים ל טו. וראה בהלכות תשובה פ"ה הלכה ג. ופירוש המשנה ברכות פ"ט מ"ז. והקדמת אבות פ"ח.
הערת המתרגם: דברים ה ל. בכל הדרך אשר צוה ה' אלהיכם אתכם תלכו למען תחיון וטוב לכם והארכתם ימים. ונראה שאין הכוונה לדברים ח א.
הערת המתרגם: שם כב ז. וכפי פירוש חז"ל בקדושין לט ב, חולין קמב א. למען ייטב לך לעולם שכולו טוב, ולמען יאריכון ימיך לעולם שכולו ארוך. וראה לקמן ח"ג פרק כז.
הערת המתרגם: ברכות יח א-ב. וראה לעיל פרק ל. [סג]
<h2>פרק [מג]</h2>
כנף
שם משותף ורוב שיתופו על דרך ההשאלה .
והונח תחלה לכנף החי המעופף:
כל צפור כנף אשר תעוף בשמים .
ואחר כך הושאל לקצוות הבגדים ופינותיהם:
על ארבע כנפות כסותך .
והושאל גם לאפסי הישוב שבארץ וקצוותיה הרחוקים [סג] ממקומותינו :
לאחוז בכנפות הארץ ,
מכנף הארץ זמירות שמענו .
ואמר אבן גנאח שהוא נאמר גם בעניין ההסתר דומה לערבי שאומרים "כנפת אלשי" עניינו הסתרתיך ואמר בפירוש:
ולא יכנף עוד מוריך ולא יסתר ממך מאירך ולא יעלם,
וזה פירוש נאה. ומזה לדעתי:
ולא יגלה כנף אביו ,
לא יגלה סתר אביו. וכן:
ופרשת כנפיך על אמתך ,
פירושו לדעתי פרוש סתרך על אמתך. * ועל פי העניין הזה, לדעתי, הושאל כנף לבורא יתעלה, וכן למלאכים, כי המלאכים אינם בעלי גופות לפי השקפתנו כמו שאבאר , והנה אמרו:
אשר באת לחסות תחת כנפיו
פירושו אשר באת לחסות תחת סתרו, וכן כל כנף שנאמר במלאכים עניינו 'סתר', התבונן נא אמרו:
בשתים יכסה פניו ובשתים יכסה רגליו
שסבת מציאותו כלומר: המלאך נסתר ונעלם מאוד והוא פניו .
וכן הדברים אשר הוא סיבתם כלומר: המלאך, שהם רגליו כמו שבארנו בשיתוף רגל גם הם נסתרים, לפי שפעולות השכלים נסתרים, לא ייוודעו עקבותיהם כי אם לאחר הכשרה , וזה מחמת שתי סיבות, מצדם ומצדנו, כלומר: חולשת השגתנו, וקושי השגת הנבדל כפי אמתתו.
אבל אמרו "ובשתים יעופף" - אבאר בפרק מיוחד לאיזה עניין יוחסה תנועת התעופה למלאכים. [סד]
הערות:
.כלומר: שהוא משמש במקרא בהשאלותיו השונות יותר מאשר בהנחה המקורית.
הערת המתרגם: דברים ד יז. ובר"ש מוסיף לפני פסוק זה: כל צפור כל כנף, בראשית ז יד.
הערת המתרגם: דברים כב יב.
הערת המתרגם: הוסיף רבנו [סג] "ממקומותינו" לומר שהמושג "קצוי" הוא יחסי, וכל מקום הוא "קצוי תבל" ביחס למרוחק ממנו, אין מזרח ואין מערב.
הערת המתרגם: איוב לח יג.
הערת המתרגם: ישעיה כד טז.
הערת המתרגם: ר' יונה, או מרינוס, בספר השרשים שרש "כנף" וראה גם בספר הרקמה שער ו. ובשום מקום לא הזכיר רבנו את "אבן גנאח" כי אם כאן, בשתופי "כנף" כי תרגום כנף - גנאח, לומר שהנה עוד השאלה אם כי לא בעברית שכנף שם אדם. וזה כעין מילי דבדיחותא בעקבות חז"ל שמזכירים מכל בעלי אותה השמועה מי ששמו דומה לשמועתו, ראה בבא בתרא כב ב נדבך בר אשיאן. סוכה מח ב אמר רב עינא - דכתיב ושאבתם מים. זבחים ט א אמר ר' מני - הכא נמי מן. פסחים לא א מדר' נתן - שנאמר ונתן. יומא סט ב רב גדל - שגדלו. שם עג ב שמואל ב"ר יצחק - אברהם יצחק, ושם פא א א"ר שזבי - בלע שזפין. חולין פ א רב אחא בריה דרב איקא - מינא דאקו. ערובין לד ב רמי ליה - רמי בר חמא. שם סב א בר גיורי - ששוכרין מן הגוי. עבודה זרה י ב קטיעא בר שלום - יקטענה - מלכותא קטיעתא. במדרש הגדול תחילת פ' שמות בן אבשלום - אלמלי רדה דוד את אבשלום. ורבים כאלה. וראה רשימתי בסיני, חוברת סיון תשכ"ה עמ' קנט.
הערת המתרגם: ישעיה ל כ.
הערת המתרגם: "מנירך" מאירך. כן היא הנוס' בכל כ"י, ומפרש הוא מוריך מלשון מאור. אך לפנינו בספר השרשים "מטרך" גשמיך, וכתב שם שהוא מן "המורה לצדקה". וגיר' רבנו לפי זה תמוהה אם היא נכונה, ונראה שצריך להגיה "מטרך". ובכל אופן אינו כפי' רס"ג לשון הוראה והדרכה. ובר"ש "מוריך" ובכך כנף הסתיר והעלים את הפירוש.
הערת המתרגם: דברים כג א.
הערת המתרגם: רות ג ט.
* וכך תרגם רס"ג ראה שם חמש מגלות מהדורתי עמ' קמז.
הערת המתרגם: לקמן ח"א פרק מט.
הערת המתרגם: רות ב יב.
הערת המתרגם: ישעיה ו ב.
הערת המתרגם: ראה לעיל פרק לז "פנים" אמתת מציאות הדבר.
הערת המתרגם: לעיל פרק כח.
הערת המתרגם: "את'רהא" ובר"ש "ענינם" וברי"ח "אותותם" ורש"ט "רשומם".
הערת המתרגם: הכשרה ולמוד היאך לעקוב ולחקור, ועל מה צריך להתעכב. וראה גם לקמן ח"ב פרק יג.
הערת המתרגם: לקמן ח"א פרק מט. [סד]
<h2>פרק [מד]</h2>
עין
שם משותף. הוא שם מעין המים :
על עין המים במדבר
והוא שם העין הרואה:
עין תחת עין .
והוא שם ההשגחה, אמר על ירמיה:
קחנו ועיניך שים עליו ,
עניינו שים השגחתך [סד] בו. ולפי השאלה זו נאמר כלפי ה' בכל מקום:
והיו עיני ולבי שם כל הימים ,
השגחתי ורצוני כפי שהקדמנו .
תמיד עיני ה' אלהיך בה ,
השגחתו עליה,
עיני ה' המה משוטטות .
השגחתו כוללת גם כל מה שבארץ כפי שאזכיר בפרקים שיבואו בהשגחה .
אבל אם נצמדה לעיניים מלת ראיה או חזיה כגון:
פקח עיניך וראה ,
עיניו יחזו ,
עניין אלה כולם ההשגה השכלית לא השגה חושית , כי כל תחושה התפעלות והתרשמות כפי שידעת, והוא יתעלה פועל לא מתפעל כמו שאבאר . [סה]
הערות:
.הוצרך רבנו להקדים מעין המים להוציא ממה שחושבים כי הנחתו הראשונית לעין הרואה, לומר שאין לו הנחה ראשונית והשאלות, אלא שם משותף הוא.
הערת המתרגם: בראשית טז ז.
הערת המתרגם: שמות כא כד. [ סד]
הערת המתרגם: ירמיה לט יב.
הערת המתרגם: מלכים א, ט ג.
הערת המתרגם: לעיל פרק לט.
הערת המתרגם: דברים יא יב. וכן תרגם רס"ג "ענאיה" השגחה. וכך תרגם רס"ג ואשימה עיני עליו, בבראשית מד כא.
הערת המתרגם: זכריה ד י. וכן העתיק לקמן פרק מו. וצ"ל משוטטים.
הערת המתרגם: שלא כדעת האומרים עזב ה' את הארץ. וראה פירוש רבנו לסנהדרין פ"י מ"א היסוד העשירי, מהדורתי עמ' רטז. וראה לקמן ח"ג פרק יט, וראה תרגום רס"ג ופירושו לאיוב כב פסוקים יב-טו מהדורתי, בתיאור אליפז שטת בעלי הקדמות.
הערת המתרגם: לקמן ח"ג פרק יז והלאה.
הערת המתרגם: מלכים ב, יט טז. וצ"ל פקח ה'.
הערת המתרגם: תהלים יא ד.
הערת המתרגם: ביטוי זה בא לקרב לתפישתנו הבנת העניין, כי הוא היודע והוא הידוע והוא הדעה. וראה לעיל פרק ד. ולקמן פרקים מה-מו.
הערת המתרגם: בר"ש "הרגשית" "הרגשה".
הערת המתרגם: בר"ש הושמט כדרכו להשמיט כל שנראה לו כפל מיותר.
הערת המתרגם: לקמן ח"א פרק נה. [סה]
<h2>פרק [מה]</h2>
שמע
מלה משותפת , תהיה בעניין השמיעה, ותהיה בעניין הקבלה .
בעניין השמיעה:
לא ישמע על פיך ,
והקול נשמע בית פרעה ,
וזה הרבה.
וכמוהו בריבוי גם שמע בעניין הקבלה :
ולא שמעו אל משה ,
אם ישמעו ויעבדו ,
ולכם הנשמע ,
ולא ישמע את דבריך .
ותהיה בעניין הידיעה וההכרה:
גוי אשר לא תשמע לשונו
פירושו לא תדע דבריו.
וכל מלת שמיעה שנאמרה כלפי ה', אם היה פשט הכתוב שהיא מן העניין הראשון, הרי היא ביטוי להשגה והיא מן העניין השלישי :
וישמע ה' ,
בשמעו את תלונותיכם ,
כל זה השגת ידיעה.
ואם היה פשט הכתוב שהיא מן העניין השני, היא ביטוי על היותו יתעלה ענה לתפלת המתפלל או לא ענה לתפלתו:
שמוע אשמע צעקתו ,
ושמעתי כי חנון אני ,
הטה ה' אזנך ושמע ,
ולא שמע ה' בקולכם ולא האזין אליכם
גם כי תרבו תפלה אינני שומע ,
כי אינני שומע אותך ,
ואלה רבים.
ויבואוך מן המושאלות והדומות הללו מה שירוה צמאונך ויבאר ספקותיך, ויתבררו לך עניני כולם עד שלא יישאר ספק בשום דבר מהם.
הערות:
הערת המתרגם: שוב כמו "עין" אף זו אין הנחתה הראשונית לשמע אזן.
הערת המתרגם: ציות והשמעות לדברים.
הערת המתרגם: שמות כג יג.
הערת המתרגם: בראשית מה טז.
הערת המתרגם: שמות ו ט.
הערת המתרגם: איוב לו יא.
הערת המתרגם: נחמיה יג כז.
הערת המתרגם: יהושע א יח.
הערת המתרגם: דברים כח כט. וראה גם במלון תרגומי רס"ג לתהלים מהדורתי עמ' שנד. שם חלק "שמע" בתרגומו לששה מובנים:
א) שמיעה ואלה רבים מאוד ואין צורך להדגימן.
ב) קבלה כגון לכו בנים שמעו לי, תהלים לב יד.
ג) בשורה טובה כגון תשמעיני ששון ושמחה, שם נא י.
ד) ענייה ומענה כגון כי אתה אלוהים שמעת לנדרי, שם סא ו.
ה) ידיעה כגון שפת לא ידעתי אשמע, שם פא ו.
ו) בשורה רעה, משמועה רעה לא יירא, שם קיב ז.
הערת המתרגם: מה שאנו קוראים ידיעה.
הערת המתרגם: במדבר יא א.
הערת המתרגם: שמות טז ז.
הערת המתרגם: שם כב כב.
הערת המתרגם: שם כב כו.
הערת המתרגם: מלכים ב, יט טז.
הערת המתרגם: דברים אמה.
הערת המתרגם: ישעיה א טו. וכך גם בהלכות תשובה ז ז.
הערת המתרגם: ירמיה ז טז.
הערת המתרגם: לאו דווקא בענייני "שמע", אלא באופן כללי מלים המושאלות כלפי ה', או אף דומות למושאלות, כי משפט אחד לכולם כל שיש במשמעה הגשמה, התפעלות או התרשמות. [סה]
חלק ראשון
<h2>פרק [מו]</h2>
כבר הזכרנו באחד מפרקי מאמר זה, כי הבדל גדול בין ההערה וההדרכה על מציאות הדבר, לבין בירור אמיתת מהותו ועצמותו.
והוא, שההדרכה על מציאות הדבר תהיה אפילו באמצעות מקריו , ואפילו בפעולותיו, ואפילו בדברים רחוקים מאוד ממנו, שיש בינו לבין זולתו.
המשל בזה, אם רצית להודיע מלך של ארץ מסוימת לאחד מבני ארצו שאינו יודעו, הרי יתכן שתהיה הודעתך אותו והערתך על מציאותו בדרכים רבים:
מהם שתאמר הוא האדם הארוך אשר מראהו לבן ושיבה זרקה בו נמצא שהודעתו במקריו .
ואפשר שתאמר הוא אשר תראה סביבו קהל רב מבני אדם רוכבים והולכי רגל וחרבות שלופות סביבו ודגלים נשאים מעליו ובחצוצרות תוקעים לפניו.
או הוא השוכן בארמון אשר בעיר פלונית שבארץ הזו.
או הוא אשר צווה לבנות את החומה הזו.
או לעשות את הגשר הזה, וכיוצא בכך מפעולותיו ויחסו לזולתו.
ופעמים תורה על מציאותו בדברים שהם יותר נעלמים מאלה, כגון אם ישאלך אדם: היש למדינה הזו מלך, ותאמר לו כן בלי ספק. ומה הראיה על כך? תאמר לו שהשולחני הזה, כפי שאתה רואהו אדם חלש בעל גוף קטן, ולפניו הכמות הגדולה הזו מן הדינרים, והאדם השני הזה, בעל הגוף הגדול והחזק העני, עומד לפניו ומבקש ממנו שיתנדב לו גרה אחת. ולא נתן, ואף גער בו ודחהו מעליו בדברים. ואלמלי מורא המלך, היה הורגו מיד, או דוחפו ולוקח ממון שברשותו. הנה זו הוכחה שיש מלך למדינה זו.
נמצא שהוכחת את מציאותו בתקינות מצב המדינה, אשר סיבתן מורא המלך והחשש מעונשו . ואין בכל מה שהדגמנו בו מה שמורה על עצם המלך ואמיתת עצמותו מצד היותו מלך.
כך אירע בהודעת ה' יתהדר ויתרומם להמון בכל ספרי הנביאים וגם בתורה, כאשר הביא אותנו הצורך להורות ולהדריך את כולם על מציאותו יתעלה, וכי לו השלמויות כולן, כלומר: שאינו רק מצוי בלבד, כמו שהארץ מצויה והשמים מצוים, אלא מצוי, חי, יודע , יכול, פועל, ושאר מה שראוי להאמין במציאותו ויתבאר זה.
לפיכך הודרכו המחשבות על שהוא מצוי - בדימויי הגשמות; ושהוא חי - בדימויי התנועה. כי לא יבין ההמון דבר שמציאותו ודאית אמת שאין בו פקפוק כי אם הגוף, וכל שאינו גוף, אלא שהוא בגוף, הרי הוא מצוי, אלא שהוא גרוע במציאות מן הגוף, מחמת שהוא זקוק במציאותו לגוף. אבל מה שאינו גוף וגם לא בגוף, אינו דבר מצוי כלל בשום אופן בראשית עיונו של אדם , ובפרט בדמיונו .
וכן לא ישכיל ההמון מעניין החיות זולת [סו] התנועה, וכל שאינו בעל תנועה רצונית מקומית אינו חי, ואף על פי שאין התנועה מעצמות החי אלא מקרה חיובי לו. וכן ההשגה הידועה אצלנו היא בחושים, כלומר: השמע והראות. וכן אין אנו יודעים ומבינים העברת העניין מלב כל אחד ממנו ללב אדם אחר אלא על ידי הדיבור, והוא הקול שמחתכים אותו השפתיים והלשון ויתר כלי הדבור .
וכאשר הודרכו מחשבותינו גם על היותו יתעלה משיג, ושיש עניינים מגיעים מאתו אל הנביאים שיביאום אלינו, תארוהו לנו שהוא שומע ורואה, עניינו שהוא משיג את הדברים הללו הנראים ונשמעים ויודע אותם.
וכן תארו לנו שהוא מדבר, עניינו שמגיעים עניינים מאתו יתעלה אל הנביאים, וזהו עניין הנבואה, ועוד יתבאר זה בתכלית הביאור .
ולפי שאין אנו מבינים המצאתנו את זולתינו כי אם בעשותנו אותו בפועל , לפיכך תיארוהו שהוא עושה .
וכך גם כיון שאין ההמון מכיר דבר חי כי אם בעל נפש, תארוהו לנו גם שהוא בעל נפש, ואם כי שם נפש משותף כמו שנתבאר העניין שהוא חי.
וכיון שאין כל הפעולות הללו נישגים בנו כי אם בכלים גופניים, לפיכך הושאלו לו כל אותם הכלים אשר בהם תהיה התנועה המקומית, כלומר: הרגלים וכפותיהן ;
והכלים אשר בהן יהיה השמע והראות והריח, והם האוזן והעין והאף;
והכלים אשר בהן יהיה הדבור וחומר הדבור והם הפה והלשון והקול ;
והכלים אשר בהן יעשה העושה האנושי כל מה שיעשה, והם הידיים והאצבעות והכף והזרוע.
כללו של דבר, שהוא יתעלה מכל חסרון, הושאלו לו הכלים הגופניים להורות בהן על מעשיו, והושאלו לו אותם המעשים להורות בהן על שלמות מה שאינו עצם אותה הפעולה .
המשל בזה, הושאלו לו העין והאוזן והיד והפה והלשון, להורות בהן על הראיה והשמע והמעשה והדבור, והושאלו לו הראיה והשמע, להורות על ההשגה באופן כללי. ולפיכך תמצא הלשון העברי משתמש בהשגת חוש מסוים במקום השגת חוש אחר, אמר:
ראו דבר ה' ,
במקום שמעו, כי המטרה השיגו עניין דבריו , וכן:
ראה ריח בני ,
כאלו אמר הריח ריח בני, כי המטרה השגת ריחו. ועל פי זה נאמר:
וכל העם ראים את הקולות ,
עם היות אותו המעמד גם מראה נבואה כפי שהדבר ידוע ומפורסם באומה . [סז]
והושאלו לו המעשה והדבור להורות בהם על שפע מסוים השופע מאתו כמו שיתבאר . נמצא שכל כלי גופני שתמצא בכל ספרי הנבואה הוא או כלי תנועה מקומית להורות על החיות, או כלי תחושה להורות על ההשגה, או כלי פעולה להורות על המעשה, או כלי דבור להורות על שפע השכלים על הנביאים כמו שיתבאר . ונמצא תדריך כל אותן ההשאלות לקבוע אצלנו שיש שם מצוי חי עושה לכל מה שזולתו וגם משיג מעשיו .
ונבאר כאשר נעסוק בשלילת התארים, היאך מוסב כל זה לעניין אחד, והוא עצמו יתעלה בלבד, לפי שאין מטרת פרק זה כי אם לבאר עניני הכלים הגופניים הללו המיוחסים לו, יתרומם על כל חסרון, ושהם כולם להורות על פעולות אותם הכלים אשר אותם הפעולות שלמות אצלנו , כדי להורות על היותו שלם בכל אופני השלמות .
כמו שהעירו לנו באמרם:
דברה תורה כלשון בני אדם .
אבל כלי התנועה המקומית המיוחסים לו יתעלה הם כגון אמרו:
הדום רגלי ,
ואת מקום כפות רגלי .
אבל כלי הפעולה המיוחסים לו:
יד ה ,
באצבע אלוהים ,
מעשה אצבעותיך ,
ותשת עלי כפך ,
וזרוע ה' על מי נגלתה ,
ימינך ה' .
אבל כלי הדבור המיוחסים לו:
פי ה' דבר ,
ויפתח שפתיו עמך ,
קול ה' בכוח ,
ולשונו כאש אוכלת .
אבל כלי התחושה המיוחסים לו:
עיניו יחזו עפעפי יבחנו בני אדם ,
עיני ה' משוטטות ,
הטה ה' אזנך ושמע ,
קדחתם באפי .
ולא הושאל לו מן האברים הפנימים, כי אם הלב, מפני שהוא שם משותף והוא גם שם השכל, והוא מוצא חיי החי. כי אמרו:
המו מעי לו ,
המון מעיך ,
הכוונה גם בהם על הלב , כי 'מעי' שם הנאמר באופן כללי ופרטי, והרי הוא שם המעיים בפרט והוא שם כל אבר פנימי בכלל , ונמצא שהוא גם שם הלב, והראיה לכך אמרו:
ותורתך בתוך מעי ,
כאלו אמר בתוך לבי, ולפיכך אמר בפסוק זה המו מעי, המון מעיך, ולשון המיה לא נאמר אלא בלב מכל שאר האברים:
הומה לי לבי .
וכן לא הושאל לו הכתף, מפני שהוא כלי משא בידוע , וגם לפי שפוגע בו הדבר הנשוא.
וכל שכן שלא הושאלו לו כלי ההזנה, כי באלו גילוי החסרון בעיון ראשון .
ודין כל האברים באמת שווה, החיצונים מהם והפנימים, כולם כלים לפעולות הנפש השונות , מהם כלים הכרחיים לקיום האדם זמן מסוים, כגון כל האברים הפנימים ;
ומהם כלים הכרחיים לקיום המין, כאברי הזרע;
ומהם כלים לתקינות מצב האדם ושלמות מעשיו כגון הידיים והרגלים והעיניים, כולם לשלמות התנועה והמעשה וההשגה, הכרח התנועה לחי היא להשגת הנאות [סח] ולהתרחק מהפכו. והכרח החושים - להבחין בין המתאים להפכו. וצורך האדם לפעולות המעשיות, לתכנן מזונותיו ומלבושיו ומדורו כי זה הכרחי לטבעו, כלומר: שהוא זקוק לתכנן את הראוי לו . ויש שימצאו מקצת הפעולות גם למקצת בעלי החיים, מפני שהוא זקוק לאותה העשייה .
ואיני סבור שיסתפק אדם בכך שה' יתעלה בלתי זקוק למאומה להמשך מציאותו ולא לתקון מצבו, אם כן אין לו כלים , כלומר: שאינו גוף. אלא מעשיו בעצמו לא בכלים, והכוחות בלי ספק מכלל הכלים , נמצא שאינו בעל כוח, כלומר: שיהא בו עניין זולת עצמותו, בו הוא עושה או יודע או רוצה , כי התארים אינם אלא כוחות בעלי שמות שונים לא יותר, ואין זה מטרת הפרק.
וכבר אמרו ז"ל מאמר כללי המסלק כל מה שנדמה בכל התארים הללו הגשמיים שמזכירים הנביאים, והוא מאמר המוכיח לך כי החכמים ז"ל לא עלתה על דעתם הגשמה בשום אופן, ולא היה אצלם דבר שאפשר לדמותו או לטעות בו, ולפיכך תמצאם בכל התלמוד והמדרשות משתמשים באותם הפשטים הנבואיים, מחמת ידיעתם שזה דבר בטוח שלא יביא לידי ספק, ואין לחוש בו לטעות כלל, אלא הכל על דרך המשל והדרכת המחשבה שיש מצוי, וכאשר הונח המשל, לפי שהמשילוהו יתעלה למלך המצווה ומזהיר ומעניש וגומל אנשי מדינתו, ולו שמשים ומשרתים המוציאים לפועל את פקודותיו ועושים לו מה שרצונו לעשות, המשיכו גם הם כלומר: החכמים, כפי אותו המשל בכל מקום, ומדברים כפי מה שמתחייב מן המשל הזה מן הדיבור והמענה והמשא ומתן בדבר, וכל כיוצא בזה מפעולות המלכים, והם בכל זה בשאננות ובביטחון שלא יגרום דבר זה טעות ולא ספק , ואותו המאמר הכללי אשר העירונו עליו הוא אמרם בבראשית רבה :
גדול כחן של נביאים שהם מדמין את הצורה ליוצרה, שנאמר ועל דמות הכסא דמות כמראה אדם .
הנה ביארו בפירוש כי כל אותן הצורות שמשיגים כל הנביאים במראה הנבואה, הם צורות ברואות, ה' בוראם והוא הנכון, כי כל צורה מדומה היא ברואה . וכמה נפלא אמרם "גדול כחן", כאלו הם ע"ה היה חמור בעיניהם עניין זה, לפי שכך אומרים תמיד בכל דבר חמור שנאמר או שנעשה שיש בפשטו זרות, , כמו שאמרו: ר' פלוני עבד עובדא במוק ביחידי, ובלילה אמר ר' פלוני כמה רב גובריה דעביד ביחידאה . ורב גובריה הוא 'גדול כחו', וכאלו הם אומרים, כמה חמור מה שהוזקקו [סט] הנביאים לעשות, במה שהם מורים על עצמותו יתעלה בדברים הנבראים שהוא בראם , והבן את זה היטב.
הנה בארו ובררו על עצמם ניקיונם מלהאמין בגשמות, ושכל תאר ותבנית הנראים במראה הנבואה הם דברים נבראים, אלא שדימו את הצורה ליוצרה, כמו שאמרו ז"ל בפירוש.
וכל הרוצה לחשוב עליהם רע אחר האמרות הללו מתוך רשעות , ולהשפיל את מי שלא ראה ולא ידע את מעמדו , אין עליהם ז"ל נזק בכך. [ע]
הערות:
הערת המתרגם: לעיל פרק לג.
הערת המתרגם: "ארשאד" כאשר אנו רוצים להחדיר ללב השומע ולקבוע בתודעתו מציאות דבר מסוים. ולא מצאתי מלה מקבילה בעברית, ולפיכך תרגמתיה כאן בשתי מלים. ובר"ש "ההישרה" וברי"ח "הוראת המורה".
הערת המתרגם: לבן או שחור וכדומה כדלקמן.
הערת המתרגם: "נסב" דברים המתיחסים אליו כדלקמן הוא שצוה לבנות חומה פלונית, וכדומה. ובר"ש "ביחסים".
הערת המתרגם: "אקלים" מלה זרה שהוכנסה לערבית, והוראתה חבל ארץ.
הערת המתרגם: אפשר לתרגם: ושערו מלבין.
הערת המתרגם: והשוה גם "מלות ההגיון" לרבנו שער עשירי.
הערת המתרגם: בר"ש "היה מתחיל בהריגתו".
הערת המתרגם: כעין "אלמלי מוראה איש את רעהו חיים בלעו" אבות פ"ג מ"ב.
הערת המתרגם: ראה לעיל הערה .
הערת המתרגם: בר"ש "חכם".
הערת המתרגם: "יעתקד" להיות בדעה, לקבוע בתודעתנו. ומשום מה תרגמתי "להאמין" אף שאינה מדוייקת.
הערת המתרגם: להלן בפרק זה.
הערת המתרגם: כגון החלק החש מחלקי הנפש, כח התחושה שבכל הגוף. וראה לקמן הקדמת ח"ב הקדמה יא-יב.
הערת המתרגם: ואפילו לא כח בגוף. ובר"ש הוסיף מלת "כח" אע"פ שאינה צריכה, כי מה שאנו משתמשים ב"כח" לתכונות ותכנים מסוימים שבאדם באה מתרגום הערבית "קוה".
הערת המתרגם: כלומר: בראשית כניסת האדם לעולם המחקר והחשיבה, עולם השפיטה השכלית, בטרם ישתחרר מהדיקותו ואדיקותו בדימוים המציאותיים המגושמים. וראה לקמן ח"א פרק מט.
הערת המתרגם: שהוא מוגבל להקלטות [סו] רשמים מציאותיים בלבד, אם כי עלול הוא להרכיב מהם מה שאינו במציאות, אך לעולם הרכבותיו מהם ובהם. וראה הקדמת רבנו לפירושו לאבות פ"א.
הערת המתרגם: כלומר: הנע כרצונו וכחפצו ממקום למקום.
הערת המתרגם: כלומר: שהתנועה מקרה חיובי לחי, אחרת במה מתבטאת חיותו. ובר"ש ורי"ח "דבק בו" וטעו בהבנת "לאזמא" ודמו "מלאזמא".
הערת המתרגם: כלומר: כאשר אדם מסביר את רעיונותיו ומחשבותיו לחברו אינו יכול לעשותם אלא באמצעות הדבור.
הערת המתרגם: הגרון החיך והשיניים.
הערת המתרגם: תרגמתי "מגיעים" בעקבות רבנו בהלכות תשובה פ"ג הלכה ח.
הערת המתרגם: לקמן ח"ב פרקים לב-מח.
הערת המתרגם: כלומר: שאין אנו יכולים לתאר לעצמנו שאנו יכולים להמציא חפץ או כלי, כי אם על ידי עשייה בפועל.
הערת המתרגם: בר"ש "בנגיעה" ולא דק.
הערת המתרגם: אם כי לפניו עצם הרצון שאין בכוח השגתנו לדעת היאך הוא, בו היא העשייה והמעבר מן האין אל היש, ומן ההעדר אל ההוויה המציאותית.
הערת המתרגם: לעיל פרק מא. ובר"ש "שיתבאר" וט"ס הוא. וכל קטע זה נמצא בכל כתבי היד העתיקים, ואין אמת בפי האומר שהוא תוספת מאוחרת.
הערת המתרגם: כלומר: מבחינתנו אנו, ביחס אלינו.
הערת המתרגם: יתכן שכל "כלי" "כלים" האמורים בעניין זה צריך הייתי לתרגם "אבר" "אברים".
הערת המתרגם: להלן מפרט רבנו את כולן אחת אחת.
הערת המתרגם: הפה והלשון והגרון והחיך והשיניים כלי הדבור, והקול חומר הדבור. שאותו מגוונים ומחתכים הכלים השונים.
הערת המתרגם: כלומר: הידיים והאצבעות וכו' הושאלו לו כדי להחדיר לתודעתנו שהוא עושה, עצם מושג העשייה השתמשנו בו כדי להחדיר לתודעתנו שהכל נמצא מעצם מציאותו מחיוב מציאותו, אם כי הנמצא עצמו אינו מחויב המציאות, ולא בא מונח העשייה להורות על עצם עשייה. ובר"ש אין התרגום ברור לדעתי.
הערת המתרגם: בר"ש "לראיה" ולא דק.
הערת המתרגם: ירמיה ב לא.
הערת המתרגם: כלומר: שגם שמעו היא מן העניין השלישי, וכדלעיל פרק מה.
הערת המתרגם: בראשית כז כז.
הערת המתרגם: שמות כ יח.
הערת המתרגם: בר"ש "המאמר" וטעות הוא.
הערת המתרגם: סווג הקולות במעמד הר סיני ראה לקמן ח"ב פרק לג.
הערת המתרגם: לקמן ח"ב פרק יב.
הערת המתרגם: ביחס לה'. [סז]
הערת המתרגם: בר"ש "המשוש".
הערת המתרגם: שכל מעשה הברואים גלוים וצפוים לפניו.
הערת המתרגם: לקמן ח"א פרק כג.
הערת המתרגם: מחמת זקיקותנו להם בדי למלא עת החסר לנו.
הערת המתרגם: בר"ש "בעבור שנודה" וטעות הוא.
הערת המתרגם: ראה לעיל פרק כו ופרק לג.
הערת המתרגם: ברכות לא ב. וראה בהלכות יסודי התורה פ"א הלכה ט.
הערת המתרגם: ישעיה סו א.
הערת המתרגם: יחזקאל מג ז.
הערת המתרגם: שמות ט ג.
הערת המתרגם: שם לא יח.
הערת המתרגם: תהלים ח ד.
הערת המתרגם: שם קלט ג
הערת המתרגם: ישעיה נג א.
הערת המתרגם: שמות טו ו.
הערת המתרגם: ישעיה א כ.
הערת המתרגם: איוב יא ה.
הערת המתרגם: תהלים כט ד.
הערת המתרגם: ישעיה ל כז.
הערת המתרגם: תהלים יא ד.
הערת המתרגם: זכריה ד י. ורצה לעיל פרק מד הערה .
הערת המתרגם: מלכים ב, יט טז.
הערת המתרגם: ירמיה יז ד.
הערת המתרגם: ראה לעיל סוף פרק כט, ופרק לט.
הערת המתרגם: המקור אשר ממנו מתפשטת חיות כל חי. ובר"ש "התחילת". וראה גם רס"ג באמונות ודעות מהדורתי במאמר הששי פרק ג.
הערת המתרגם: ירמיה לא יט.
הערת המתרגם: ישעיה סג טו.
הערת המתרגם: כי ההמיה שייכה רק ללב וכדלקמן.
הערת המתרגם: הכוונה על המעיים הדקין.
הערת המתרגם: על שם המשמש לכלל וגם לחלק מסוים מן הכלל, ראה לעיל פרק ח והערה שם.
הערת המתרגם: תהלים מ ט. וראה פירוש רס"ג מהדורתי שם, ואמונות ודעות מהדורותי מאמר ב פ"י.
הערת המתרגם: ירמיה ד יט.
הערת המתרגם: אפשר לתרגם: אבר סבילה.
הערת המתרגם: באופן רגיל וטבעי, כעניין שנאמר: בכתף ישאו. במדבר ז ט.
הערת המתרגם: כי הזקיקות לצורך זה והפעילות בו חרפת האדם. וראה לקמן ח"ג פרק ח.
הערת המתרגם: ראה הקדמת רבנו לפירוש אבות פ"א.
הערת המתרגם: כלי העכול ותעלות המזון שהם גורמי קיומו במשך ימי חייו.
הערת המתרגם: אפשר לתרגם : המתאים.
הערת המתרגם: אפשר לתרגם : [סח] לעתד.
הערת המתרגם: שאין האדם יכול להלך ערום בלי לבוש כאחד חיות השדה ולגור בכפים ובנקיקי הסלעים, ולא לאכול קורמי דאגמא ללא עתוד תכון תיקון וטגון.
הערת המתרגם: כגון העכביש בארגו את הקורים, וה"בונה" שבונה לתולדותיו תאי רביה בני כמה קומות, וכן הדבורים והצרעין, וכדומה. וראה הקדמת רבנו למשנה סדר זרעים ד"ה וכאשר ידענו, מהדורתי עמ' מא.
הערת המתרגם: לא יעלה על הדעת שיהא למי שהוא ספק בדבר זה כלומר: שאין הקב"ה זקוק ונצרך למאומה.
הערת המתרגם: "ימד" לשמש ולהיות חומר ומקור להתמדת והמשכת קיומו, כמיני המזון לאדם, ולא לתקון מצבו כהכנת הלבוש והמדור לנו.
הערת המתרגם: אברים.
הערת המתרגם: הכוונה תכונות ועיתודים שבאדם בכוח, וראה לעיל הערה .
הערת המתרגם: וראה גם בהלכות יסודי התורה פ"ב הלכה י.
הערת המתרגם: כלומר: ההגשמה לא הייתה בעיניהם דבר שאפשר שיעלה על הדמיון התועה או השוגה, כי זוהי עבודה זרה מוחלטת, וכמו שכתב לעיל בסוף פרק לו, וראה שם בהערה.
הערת המתרגם: כדי להחדיר למחשבה.
הערת המתרגם: כאשר הונח המשל והתקבל אצל הכל להמשיל את הקב"ה למלך, לא נמנעו ולא הססו למצות את המשל עד סופו, עם כל הגשמויות והגסויות שבו.
הערת המתרגם: הנביאים.
הערת המתרגם: כי אף הפתי ביותר אינו עלול לטעות בהגשמה.
הערת המתרגם: פרשה כז א.
הערת המתרגם: יחזקאל א כו. וראה ראש השנה כד ב, בדרש לא תעשון אותי. וראה לקמן ח"ג סוף פרק ב, ופרק ה.
הערת המתרגם: ועצם הדבר שהרואה אותה בעיני רוחו, ואפילו בדרגה הגבוהה של הנבואה, עדיין הרוח החוזה שבו שכל בגוף, ואם כן לא יתכן ואין בכחו לדמיין בלתי ברוא, ולו בדימוי המופשט ביותר.
הערת המתרגם: בר"ש "גנות" וכנראה שראה פרש"י, ואין צורך לכך.
הערת המתרגם: יבמות קד א. ושם איתא "כיחידאה" וכ"ה בכא ק. [סט] ואף נוס' זו "ביחידאה" אפשר לפרשה. אך אין זה המקום.
הערת המתרגם: מחלוקת גדולה אירעה בין מפרשי רבנו על הבנתו מאמר חז"ל זה. ראה נרבוני, כספי, אפודי, שם טוב, אברבנאל. ואת אשר הבינותי כבר כתבתי.
הערת המתרגם: כלומר: הרוצה מתוך רשעותו וכוונתו הרעה להבזות את החכמים ולחשוד בהם שהאמינו בגשמות, הרי אינו מזיק להם במאומה בחשד זה, ורק מזיק לעצמו. וכתב רבנו "מתוך רשעות" כי אחרי אמירה ברורה כזו לא ייתכן שאדם יחשוב כן על חז"ל מתוך תום, או תמימות.
הערת המתרגם: רמת חז"ל המחשבתית והמוסרית. [ע]
<h2>פרק [מז]</h2>
כבר אמרנו כמה פעמים שכל מה שמדמים אותו ההמון מגרעת, או שאי אפשר לתארו כלפי ה', לא הושאל לו יתעלה בספרי הנבואה, אף על פי שמשפטו כמשפט הדברים אשר הושאלו לו. לפי שאותם אשר תואר בהם נראה בהם שהם שלמות מסוימת, או אפשר לדמות כך.
ולכן ראוי לפי הנחה זו, שנבאר מדוע הושאל לו יתעלה השמע והראות והריח, ולא הושאל לו הטעם והמישוש , ומשפט רוממותו יתעלה מכל חמשת החושים שווה , וכל החושים מגרעת מבחינת ההשגה , ואפילו למי שאינו משיג אלא על ידם , מפני שהם מתפעלים ומתרשמים מתפסקים ונכאבים כשאר האברים.
ועניין מה שאנו אומרים שהוא יתעלה רואה כלומר: משיג הנראים , ושומע משיג הנשמעים, כך היו מתארים אותו בטעם ובמשוש, ולבאר בו שהוא משיג הנטעמים והנמששים, כי משפט השגת כולם שווה. ואם נשלל ממנו השגת אחד מהם, ראוי לשלול השגת כולם, כלומר: חמשת החושים, ואם חייבנו לו השגת אחד מהם כלומר: השגת מה שמשיג חוש מהם, ראוי שישיג כל חמשת מושגיהם. ומצאנו ספרינו אומרים:
וירא ה' ,
וישמע ה' ,
וירח ה' ,
ואינם אומרים 'ויטעם ה'', ולא אמרו 'וימשש ה''.
והטעם לכך, מה שכבר הונח בדמיון כל אדם, שאין ה' נפגש עם הגופות במפגש גוף בגוף שהרי אינם רואים אותו, ושני החושים הללו כלומר: הטעם והמשוש, אין תחושתם מושגת כי אם על ידי מגע. אבל חוש הראות והשמע והריח, תחושתם מושגת כאשר אותם הגופים נושאי אותן האיכויות רחוקים מהם. ולפיכך נעשה זה מתקבל על דעת ההמון.
ועוד, כי המטרה והכוונה בהשאלת חושים אלה לו, כדי להורות על השגתו מעשינו, והשמע והראות מספיקים לכך, כלומר: שהוא משיג בהם כל מה שיעשה הזולת, או יאמר אותו .
כמו שאמרו על דרך הגערה והאזהרה אגב תוכחת:
דע מה [ע] למעלה ממך עין רואה ואוזן שומעת .
ואתה יודע כי באמת משפט הכל משפט אחד, וכי מאותה הבחינה שנשללה ממנו השגת המשוש והטעם מאותה הבחינה עצמה ישללו הראות והשמע והריח, כי הכל מושגים גופניים והתפעלויות ומצבים משתנים, אלא שמקצתם ניכרת מגרעתם, ומקצתם חושבים בהם שלמות, כמו שניכרת מגרעת הדמיון ואינה ניכרת מגרעת המחשבה וההתבוננות, ולפיכך לא הושאל לו רעיון שהוא הדמיון , והושאלו מחשבה ותבונה שהם "אלפכרה ואלפהם" ונאמר:
אשר חשב ה' ,
ובתבונתו נטה שמים .
וכך הדבר נוהג גם בהשגות הפנימיות, כפי שהוא נוהג בהשגות החושיות הגלויות, שמקצתן הושאל ומקצתן לא הושאל.
וכל זה כלשון בני אדם , מה שחשבו בו שלמות תואר בו, ומה שמגרעתו ניכרת לא תואר בו. אבל באמת אין לו תאר עצמי אמתי נוסף על עצמותו כפי שיוכח . [עא]
הערות:
הערת המתרגם: לעיל פרקים כו, מו.
הערת המתרגם: כי גם הם שלמות מסוימת מבחינתנו אנו.
הערת המתרגם: שהוא יתעלה מרומם ונעלה מכל דימוי של השגת חוש כל שהוא.
הערת המתרגם: ההשגה השכלית.
הערת המתרגם: האדם.
הערת המתרגם: "מתאת'רה" ובר"ש הושמט, כדרכו להשמיט כל מה שנדמה לו כפילות מיותרת.
הערת המתרגם: כלומר שאין השגתם תדירית ורצופה, שכל זמן שהאיכות המפיחה ריח דרך משל מצויה, הריח קיים, והוא נפסק בהעדרו, וכן כל היתר.
הערת המתרגם: שיש שהם חולים ופעולתם נפסקת על אף מציאות האיכות המפעילה אותם.
הערת המתרגם: לעיל פ"ד.
הערת המתרגם: לעיל פרק מה.
הערת המתרגם: בראשית ו ה. כט לא. שמות ג ד. ישעיה נט טו.
הערת המתרגם: במדבר יא א. כא ג. דברים א לד. ה כה. ט יט. י י. כו ז. מלכים ב, יג ד. דברי הימים ב, ל כ.
הערת המתרגם: בראשית ח כא.
הערת המתרגם: נקבע בלבו של כל אדם וחדר לתודעתו.
הערת המתרגם: הנעשה בראיה והנאמר בשמיעה.
הערת המתרגם: אבות [ע] פ"ב מ"א.
הערת המתרגם: בר"ש "הרעיון והדמיון" ולא דק.
הערת המתרגם: וכבר שאלו המפרשים, והרי כתוב 'אם לא כאשר דמיתי' (ישעיה יד כד) 'אם לא כאשר דמיתי' (במדבר לג נו). ותירץ האפודי שאלה פעל יוצא, כאשר דמיתי בידי הנביאים, כעין וביד הנביאים אדמה. והאברבנאל הבדיל בין עצם הדמיון לבין הפעולה.
הערת המתרגם: בר"ש "ההשתכלות וההתבוננות" ושיבוש הוא. והראב"ע בפירושו לשמות לא ג מתרגם "תכ'ייל" דעת. "פכרה" תבונה. "חכמה" חכמה. וברור שאין כן דעת רבנו.
הערת המתרגם: על דרך הכתוב - ירמיה מט כ.
הערת המתרגם: שם י יב.
הערת המתרגם: דברה תורה כלשון בני אדם, ראה לעיל פרק כו. וראה גם בהלכות יסודי התורה פרק א הלכה ט.
הערת המתרגם: לקמן ח"א פרק נ. [עא]
חלק ראשון
<h2>פרק [מח]</h2>
כל מה שנאמר מעניין השמע ביחס לה' יתעלה, תמצא שאנקלוס הגר נזהר בו ופרש עניינו על הגעת אותו הדבר אליו יתעלה, או שהוא השיגו . ואם היה בקשר לתפילה, מתרגם עניינו שהוא קבל או לא קבל.
ואומר תמיד בתרגום:
שמע ה' * - שמיע קדם ה',
ובקשר לתפילה תרגם:
שמוע אשמע צעקתו - קבלא אקבל,
וזה כללי בתרגומו, לא נטה ממנו באף אחד מן המקומות.
אבל כל ראיה שנאמרה ביחס אליו יתעלה, הרי אנקלוס גוון בכך גוון מפליא , לא נתבררה לי כוונתו ומטרתו, לפי שבמקומות מתרגם:
וירא ה', וחזא ה';
ובמקומות מתרגמו:
וגלי קדם ה'.
והנה, מה שהוא מתרגם 'וחזא ה'', מוכח בבירור כי 'חזא' בלשון הארמי משותף, ושהוא מורה על עניין השגת השכל, כמו שמורה על השגת החושים. ומי יתן ואדע כיון שהדבר כך לדעתו, מדוע הוא מתרחק במקצתן ותרגמן 'וגלי קדם ה''.
וכאשר התבוננתי במה שמצאתי מנוסחי התרגום עם מה ששמעתי בזמן הלימוד , מצאתי כי כאשר הוא מוצא את הראייה קשורה בעוול, או נזק, או פשע, מתרגמו 'גלי קדם ה'', אין ספק כי 'חזא' באותו הלשון משמש להשגה והנחת הדבר שהושג כפי שהושג כמות שהוא . ולפיכך אם מצא שהראייה קשורה בעוול, אינו [עא] אומר 'וחזא' אלא 'וגלי קדם ה''.
ומצאתי כל ראייה מיוחסת לה' בכל התורה תרגמה 'וחזא' פרט לאלה שאבאר לך:
כי ראה ה' את עניי ארי גלי קדם ה' עולבני
כי ראיתי את כל אשר לבן עושה לך ארי גלי קדמי,
על אף שהמדבר מלאך לא יחס לו ההשגה המורה על הנחת הדבר כיון שהוא עוול.
וירא אלוהים את בני ישראל וגלי קדם ה' שעבודא דבני ישראל,
ראה ראיתי את עני עמי מגלא גלי קדמי ית שעבודא דעמי,
וגם ראיתי את הלחץ ואף גלי קדמי דחקא,
וכי ראה את ענים וארי גלי קדמוהי שעבודהון,
ראיתי את העם הזה גלי קדמי עמא הדין,
כי ענינו ראיתי מרים, כמו וירא אלוהים את בני ישראל אשר עניינו ראה ענוים.
וירא ה' וינאץ וגלי קדם ה',
כי יראה כי אזלת יד ארי גלי קדמוהי,
וגם זה מצב של עוול להם והתגברות אויב, וכל זה הנו נמשך על דרך הכתוב :
והביט אל עמל לא תוכל ,
ולפיכך כל שעבוד וכל מרי מתרגמו גלי קדמוהי, או גלי קדמי.
אלא שנסתר לי הביאור הנאה והחשוב הזה, אשר אין בו ספק, בשלשה מקומות שהיו ראוים לפי השיטה הזו שיתרגמם 'וגלי קדם ה'', ומצאנו אותם בנוסחאות 'וחזא ה'', והם אלה:
וירא ה' כי רבה רעת האדם ,
וירא אלוהים את הארץ והנה נשחתה ,
וירא ה' כי שנואה לאה ,
והקרוב לדעתי כי זה טעות שנפלה בהעתקות, כי אין בידינו כתב ידו של אנקלוס בזה כדי שנאמר שמא יש לו בהן איזה ביאור.
אבל מה שתרגם:
אלוהים יראה לו השה - קדם ה' גלי אמרא,
כדי שלא יהא משמע מכך כי ה' עתה יבקשהו וימציאהו . או יתכן כי מוזר באותו הלשון שתהא השגתו קשורה בבעל חי שאינו מדבר.
וראוי לחקור היטב על הנוסח הנכון בזה, ואם ימצאו מקומות אלו כפי שאמרנו - איני יודע כוונתו בכך . [עב]
הערות:
הערת המתרגם: איני מבין כוונת רבנו בשתי הגדרות הללו "הגיע אותו הדבר אליו" או "השיגו" ולא ראיתי מן המפרשים שדבר בכך.
* . בראשית כא יז.
הערת המתרגם: שמות כב כב. וראה גם לעיל פרק מה.
הערת המתרגם: ברי"ח "נהפך בה אנקלוס הגר מצד אל צד הפוך מופלא" שיא האקרובטיה.
הערת המתרגם: כלומר: מה שזכור לו מלימודי הילדות, כי בזמן רבנו נהגו ללמד לילד מקרא עם תרגום אנקלוס כפי שהיה נהוג בתימן עד ימינו, שלא התפשטה שם השפעת הקראות, שהם היו הראשונים שבטלו את התרגום, כיון שהוא מבוסס על תורה שבע"פ. וראה גם סדור רב עמרם גאון בסדר שחרית לשבת עמ' כט בשם רב נטרונאי גאון.
הערת המתרגם: בר"ש "גוזרת ההשגה".
הערת המתרגם: כלומר: שמלת "חזא" מורה על השגת הדבר וידיעתו עם [עא] ההשלמה להניחו כפי המצב שהוא נשא בו, מבלי להתנגד לו או לסלוד ממנו.
הערת המתרגם: בראשית כט לב. וצ"ל בעניי.
הערת המתרגם: שם לא יב.
הערת המתרגם: שמות ב כה.
הערת המתרגם: שם ג ז.
הערת המתרגם: שם ג ט.
הערת המתרגם: שמות ד לא.
הערת המתרגם: שם לב ט.
הערת המתרגם: דברים לב יט.
הערת המתרגם: שם לב לו.
הערת המתרגם: אפשר לתרגם: "ובכל זה הלך תוך שמירה על". וברי"ח נשבש התרגום, והמעיר שם שבש עוד יותר.
הערת המתרגם: חבקוק א יג.
הערת המתרגם: בראשית ו ה.
הערת המתרגם: שם ו יב.
הערת המתרגם: שם כט לא.
הערת המתרגם: וכעין אמרם ביבמות כב א: לאו מר בריה דרבנא חתים עליהו.
הערת המתרגם: בראשית כב ח.
הערת המתרגם: וכבר השבתי כי "מטלבה" מוסב על אברהם "ואיג'אדה" מוסב על השה. וכך צריך לתרגם: כי ה' ישמע עתה בקשתו וימציא אותו. והנכון כפי שתרגמתי בעמוד.
הערת המתרגם: ועל זה כנראה רמזו חז"ל באבות פ"ה מ"ו ויש אומרין אף אילו של אברהם אבינו נברא בין השמשות. וראה לקמן ח"ג פרק יז בעניין השגחת ה' על בעלי החיים לפי שטת רבנו.
הערת המתרגם: של הקב"ה. וראה אפודי שהרכיב מושג השגה וידיעה במושג השגחה. וכתב "כי אלו יאמר כן היה נראה שהש"י ישגיח בפרטי בעלי חיים בלתי מדברים, וזה שקר" וכוונתו בהתאם למושגי ההשגחה כפי שביאר רבנו לקמן ח"ג פרק כ. ולי נראה שכל עצם ההקשר בין שני מושגים אלה אינו אלא בלבולת. כי השגחת ה' על יודעיו למצוא ככר לחם לקיומם, אינה השגחה על גרגר החטה, שתעבור כל אותם הגלגולים כדי שתכנס לבטנו של החסיד, כדי שיווצרו ממנה חמרי מזון שיסייעו לחסיד לחשוב במושכלות בדעה צלולה, והדברים פשוטים.
הערת המתרגם: ראה אברבנאל שהביא נסיון של הרמב"ן לתרץ באופן אחר ודחה דבריו. ושמא מקור רעיון רבנו כאן בתרגום רס"ג לאיוב לה יג. ראה שם מהדורתי. [עב]
<h2>פרק [מט]</h2>
גם המלאכים אינם בעלי גוף, אלא הם שכלים נבדלים מחומר , אבל הם פעולים וה' בראם [עב] כמו שיתבאר .
ובבראשית רבה אמרו:
להט החרב המתהפכת על שם משרתיו אש לוהט , 'המתהפכת' - שהם מתהפכים: פעמים אנשים פעמים נשים, פעמים רוחות פעמים מלאכים.
הנה בארו בלשון זה שאינם בעלי חומר, ואין להם תואר גשמי קבוע מחוץ למחשבה , אלא כל זה במראה הנבואה וכפי פעולת הכוח המדמה, כפי שנזכיר בעניין אמיתת הנבואה .
אבל אמרם פעמים נשים, שהנביאים פעמים רואים את המלאכים במראה הנבואה צורת נשים, רומז לדברי זכריה ע"ה:
והנה שתים נשים יוצאות ורוח בכנפיהם וכו' .
וכבר ידעת כי השגת המנוקה מן החומר, המעורטל מן הגשמיות לגמרי קשה מאוד על האדם, זולתי לאחר הכשרה ממושכת , ובפרט אצל מי שאינו מבחין בין מושכל לדמיון, ורוב הסתמכויותיו על השגת הדמיון בלבד, ויהיה אצלו כל מה שהמדמה מדמהו מצוי או אפשרי המציאות, ומה שאינו נתפש ברשת הדמיון, הוא אצלו נעדר ונמנע המציאות. הרי האנשים הללו, והם רוב המעיינים, לא יתאמת להם עניין לעולם ולא יתברר להם ספק .
גם מחמת קושי זה דברו ספרי הנביאים בלשונות שאפשר להבין מפשוטם גשמות המלאכים ותנועותיהם, ושהם צורת אדם, ושהם מצווים מאת ה' מפעילים פקודותיו ועושים את רצונו במצותו, כל זה כדי להדריך את המחשבה על מציאותם, ושהם חיים שלמים כמו שבארנו במה שכלפי ה' . אלא שאילו השאירו את הדבר בהם כפי דמיון זה, כי אז הייתה נדמית אמיתתם ועצמותם לעצמות ה' בדמיון ההמון. כי גם כך נאמרו בה' לשונות שמראים פשטיהם שהוא גוף חי בעל תנועה כצורת אדם.
לפיכך הודרכה המחשבה לכך שמעלת מציאותם למטה ממעלת ה', במה שעירבו בתארם משהו מתוארי בעלי החיים שאינם מדברים, כדי שיהא המובן מכך כי מציאות הבורא יותר שלמה ממציאותם, כמו שהאדם יותר שלם מבעלי החיים שאינם מדברים.
ולא צירפו להם מתארי בעלי החיים את הפנים כי אם הכנפים, כי אין לתאר תעופה ללא כנפיים, כמו שאין לתאר הליכה ללא רגלים. כי כוחות הללו אין לתאר מציאותם כי אם באלה הנושאים להם בהחלט.
ונבחרה תנועת התעופה, להורות על היותם חיים, כיון שהיא היותר שלמה בתנועה המקומית של בעלי החיים הבלתי מדברים והיותר נכבדה. והאדם חושב אותה שלמות גדולה, [עג] עד שהאדם מתאווה לעוף כדי להקל עליו הבריחה מכל מה שמזיקו, וילך לקראת מה שמתאים לו במהירות, ואפילו היה רחוק. לפיכך יוחסה להם תנועה זו.
ועוד, מפני שהעוף נגלה ונעלם, ומתקרב ושוב מתרחק בזמן מועט, וכל אלה מצבים שראוי שכך תהיה דעתנו על המלאכים כמו שיתבאר .
ולא יחסו השלמות הזו המדומה, כלומר: תנועת התעופה, לה' כלל, מפני שהיא תנועת בעל חי בלתי מדבר.
ואל תטעה במה שנאמר:
וירכב על כרוב ויעף ,
כי הכרוב הוא אשר עף, והכוונה באותו המשל: מהירות חלות אותו הדבר.
כמו שאמר:
הנה ה' רוכב על עב קל ובא מצרים ,
כלומר: מהירות חלות המפגע ההוא בהם.
וכן אל יטעך מה שתמצא ביחזקאל בלבד בעניין פני שור ופני אריה ופני נשר וכף רגל עגל , כי לזה הם ביאור אחר ואני עתיד להשמיעך אותו . ולא עוד שאינו אלא תיאור החיות , ויתבארו עניינים אלו ברמזים מספיקים כאשר נעיר עליהם.
אבל תנועת התעופה מצויה היא במקרא בכל מקום, ולא תתכן כי אם בכנפיים, לפיכך הונחו להם הכנפיים להדריך על מצב מציאותם, לא לאמיתת מהותם.
ודע שכל נע תנועה מהירה מאוד, מתואר בתעופה, להורות על מהירות התנועה, אמר:
כאשר ידאה הנשר ,
כי הנשר מהיר תעופה וטיסה מכל העופות, ולפיכך ממשלים בו.
עוד דע כי הכנפיים הם סיבות התעופה, ולפיכך נעשו הכנפיים הנראים כפי מספר סיבות תנועת הנע , ואין זה מטרת הפרק. [עד]
הערות:
הערת המתרגם: וכן כתב בהלכות יסודי התורה פ"ב הלכה ג-ד: ומהן ברואים צורה בלא גולם כלל והם המלאכים, שהמלאכים אינם גוף וגויה אלא צורות נפרדות זו מזו. ומהו זה שהנביאים אומרים שראו המלאך אש [עב] ובעל כנפיים? הכל במראה הנבואה ודרך חידה, לומר שאינו גוף.
הערת המתרגם: לקמן ח"ב פרק ב, ופרק ו.
הערת המתרגם: פרשה כא, יג.
הערת המתרגם: בראשית ג כד. וראה רמזו של רבנו לפסוק זה לעיל בהקדמה סוף ד"ה ודע שהדברים הטבעיים.
הערת המתרגם: תהלים קד ד. ושים לב לפירוש מלאכים אלה לקמן ח"ב פ"ו.
הערת המתרגם: בר"ש ורי"ח "חוץ לשכל" ושיבוש הוא, כי אין "ד'הן" שכל, ואינו אלא ההרגשה התפישתית של מחשבת האדם. ותרגמתי "מחשבה" קרוב לנכון. והכוונה שרק בחזון האדם מצטייר המלאך המופשט בגוף כל שהוא, כי אין תפישת האדם מסוגלת לתפוש אחרת, בעוד שבמציאות הממשית אינו גוף.
הערת המתרגם: לקמן ח"ב פרק טז והלאה.
הערת המתרגם: זכריה ה ט.
הערת המתרגם: אפשר לתרגם "הנקי" ותרגמתי כן לשם הבהרת יתר לדעתי.
הערת המתרגם: ראה גם לעיל פרק מו הערה - .
הערת המתרגם: כלומר: שאינם מבחינים בין שפיטת השכל לבין חזות הדמיון, ואף לא ירדו לעומק שש ההבחנות של מה שנקרא בפי ההמון "שכל" או "דעה", וכפי שכתב אבי נצר אלפאראבי במאמרו בענייני השכל.
הערת המתרגם: ברור שכוונת רבנו על ה"מתכלמין" וכמו שכתב בהקדמתו לאבות פרק א. וראה גם לקמן פרק עג הקדמה עשירית.
הערת המתרגם: לא יושג להם עניין כפי אמתתו ודיוקו.
הערת המתרגם: אפשר לתרגם: קושי.
הערת המתרגם: שאין האדם הפשוט בראשית עיונו מסוגל להבין ולצייר את הרוחני המופשט תוך צמצום הגשמות עד ההכרחי להיותו שכל בגוף.
הערת המתרגם: להחדיר לתודעה את מציאותם.
הערת המתרגם: אפשר לתרגם "ביחס לה" והכוונה ביחס לביטוים האמורים כלפי ה', לעיל פרק מו.
הערת המתרגם: "בוג'ה" הר"ש והרי"ח הבינוה לגמרי, כלל, בשום פנים. וכך היא באמת ההבנה הפשוטה. אך נדמה לי כוונת רבנו, שלא דימו פני המלאך לפני העוף, כגון המקור וכדומה, וכדלקמן. אם כי מזכיר הוא לקמן כף רגל עגל. ולפיכך תרגמתי כפי שנדמה לי, ויתכן שכאן צדקו הר"ש והרי"ח בתרגומם.
הערת המתרגם: הכנפיים והרגלים נושאי התעופה וההליכה.
הערת המתרגם: להדריך ולהחדיר לתודעה.
הערת המתרגם: בתנועת החי ממקום למקום.
הערת המתרגם: כעניין שנאמר: מי יתן לי אבר כיונה אעופה. [עג] תהלים נה ז.
הערת המתרגם: בעת מעופו וטוסו.
הערת המתרגם: לקמן ח"ב פרק מב.
הערת המתרגם: תהלים יח יא.
הערת המתרגם: וכן פירש רס"ג, ראה פירושו שם מהדורתי עמ' עח.
הערת המתרגם: ישעיה יט א.
הערת המתרגם: יחזקאל א י.
הערת המתרגם: שם א ז.
הערת המתרגם: לקמן ח"ג פרק א ביאר שכל הפנים הללו הם פני אדם, וראה שם בהערה.
הערת המתרגם: כלומר: ואינו תיאור המלאכים. שאינם גוף אלא שכל נבדל. אלא תיאור החיות, וראה לקמן ח"ג פרק ב, לאיזה עניין נמשלו ככף רגל עגל.
הערת המתרגם: דברים כח מט.
הערת המתרגם: שהם ארבע כנפיים כמספר תנועות כל בעל תנועה. וראה לקמן ח"ב סוף פרק י. וח"ג פרק ב. [עד]
<h2>פרק [נ]</h2>
דע אתה המעיין במאמרי זה, כי הדעה אינו העניין הנאמר בפה, אלא העניין שהצטייר בנפש כאשר מאמתים אותו שהוא כך כפי שהצטייר.
אם אתה מאותם שמספיק להם * מן ההשקפות הנכונות, או שחושבים שהם נכונות , בכך שתאמר אותם בפיך בלי שתשכיל אותם ותבינם, כל שכן שתחקור בהם על הנכון, הרי זה קל מאוד, כפי שאתה [עד] מוצא רבים מן הפתאים תופסים דעות שאינם מבינים להם עניין כלל.
אבל אם אתה ממי שנשאו לבו להתרומם למעלה הנעלה הזו, מעלת העיון , ושיתברר לך באמת שה' אחד אחדות אמיתית, עד שלא ימצא לו הרכבה כלל ולא השערת חלוקה בשום פנים ואופן , אם כן דע שאין לו יתעלה תואר עצמי כלל , ולא בשום מצב ועניין. ושכשם שנמנע היותו גוף, כך נמנע היותו בעל תואר עצמי.
אבל מי שסבור שהוא אחד בעל תארים מספר, הרי הוא אומר שהוא אחד בפיו, וסבור במחשבתו שהוא רבים, וזה כעין מה שאומרים הנוצרים הוא אחד, אלא שהוא שלשה, והשלשה אחד . כך דברי האומר הוא אחד, אלא שהוא בעל תארים מספר, והוא ותאריו אחד, עם סילוק הגשמות וקביעת הפשטות המוחלטת. כאלו מטרתנו וחקירתנו אינם אלא היאך לומר, לא היאך לקבוע בלבנו.
ואין קביעת דעה כי אם לאחר השכלה , כי קביעת הדעה היא אימות מה שהושכל , שהוא גם מחוץ למחשבה כפי שהושכל במחשבה .
ואם הושג עם דעה זו שלא יתכן הפך הדעה הזו כלל, ולא ימצא במחשבה מקום לדחיית דעה זו ולא השערת אפשרות הפכה, יהיה זה נכון.
וכאשר תתפשט מן התאוות וההרגלים , ואתה בעל תבונה, ותתבונן במה שאומר בפרקים אלו אשר יבואו בשלילת התארים, יתאמת לך הדבר בהכרח, ואז תהיה ממי שמשכיל יחוד השם, לא ממי שאומרו בפיו ואינו מבין לו עניין, ויהיה מכלל אשר נאמר בהם:
קרוב אתה בפיהם ורחוק מכליותיהם .
אלא ראוי שיהיה האדם מכלל משכילי האמת ומשיגיו, ואף על פי שאינו אומרו בפיו, כמו שנצטוו החסידים ונאמר להם:
אמרו בלבבכם על משכבכם ודמו סלה . [עה]
הערות:
הערת המתרגם: "אעתקאד" כאן מגדיר רבנו מושג זה היטב, ובהחלט אין לתרגמו "אמונה", כי אמונה היא השקפה התפושה בידי האדם במסורת וללא ידיעה יסודית, ולפיכך תרגמתי בכל מקום "דעה". ויפה תרגם ר' יהודה אבן תיבון שם ספרו של רס"ג "אעתקאדאת" דעות, אם כי בתוך הספר הסתבך ללא סדר. כי "דעה" היא השקפה שאדם מגיע אליה מתוך חקירה יסודית ותוך בדיקה מקיפה של ההקדמות אשר הובילו אליה, ואף תוך בדיקת המתקפות הצפויות נגדה, כדי לדעת אם היא עשויה להחזיק מעמד נגדן. ובדומה להגדרתו זו של רבנו הגדיר רס"ג בהקדמת ספרו "האמונות והדעות" פ"ד, ראה שם מהדורתי עמ' יא.
הערת המתרגם: כאשר בודקים היטב את אמיתתו מכל הבחינות, ומוצאים שהוא אמת ונכון כפי שהצטייר הושכל והוקבע בנפש. ואפשר לפרש כאשר האדם קובע בלבו בהחלט שזהו האמת הנכון. וכבר תרגמתי "כאשר מאמינים בו", וחזרתי ותיקנתי לכל יתערבבו מושגי דעה ואמונה.
* . אפשר: מאותם אשר די להם.
הערת המתרגם: ההשקפות שמדמים ההמון שהם אמת, בעוד שבאמת הם הבלי שווא ותפל, אם לא עבודה זרה בכל גסותה, ואף יותר חמור מכך כמו שכתב רבנו לעיל סוף פרק לו.
הערת המתרגם: מעניין שבאותם שלש עשרה יסודות הדת שהסדיר רבנו עשו "אני מאמין" מלולי. ויש להעיר כי בנוסח סידורי תימן ליתא.
הערת המתרגם: בתרגום מלולי "בלי שתציירם ותסברם" והכוונה בלי שיצטיירו בנפש ויקבעו כדעה.
הערת המתרגם: אפשר לתרגם [עד] "מחזיקים".
הערת המתרגם: על מעלות המעיינים ודרגותם ראה לקמן ח"ג פרק נא.
הערת המתרגם: כי כל נמצא בנבראים הוא מורכב מחומר וצורה, או ממציאותו ומן הדבר המבדילו מנמצא אחר הדומה לו. וכל אחדות בנבראים היא מבחינת נמצאים אחרים אך לא מבחינת מהותה, ולא עוד אלא שהיא סובלת חלוקה, מה שאין כן ביחס לה'.
הערת המתרגם: ראה לקמן ח"א פרקים נא-נב. וכן גם בהלכות יסודי התורה פ"א הלכה יב, כל הדברים הללו וכיוצא בהן שנאמרו בתורה ובדברי הנביאים הכל משל ומליצה הן כמו שנאמר "יושב בשמים ישחק", "כעשוני בהבליהם", "כאשר שש ה'", וכיוצא בהן. על הכל אמרו חכמים "דברה תורה כלשון בני אדם". ע"ש. וראה רס"ג באמו"ד מאמר ב פ"י.
הערת המתרגם: ראה עוד דברי רבנו בעניין זה בתחילת מאמר תחית המתים מהדורתי, כי בנדפסים שונה מאימת הביקורת. וראה גם רס"ג בספרו האמונות ודעות מ"ב מהדורתי עמ' צ ד"ה ואומר עוד. שהנצרים מנו עצמו וחיותו ודעתו שלשה והם אחד. ע"ש באריכות.
הערת המתרגם: לאחר שיצטייר הדבר בנפש האדם.
הערת המתרגם: מה שנצטייר בנפש.
הערת המתרגם: "ד'הן" ובר"ש "שכל" ואינו נכון. וכבר העירותי כמה פעמים על כך. והכוונה שהגיע האדם לידי הכרה שהוא במציאות כפי שהצטייר במחשבה כשהיא בשיא פשטותה ורוממותה, בהכרה הבאה על דרך שלילת התארים, וכפי שיתבאר בפרקים דלקמן בפרט בפרק נט וראה גם ירושלמי ברכות פ"ט הלכה א.
הערת המתרגם: אפשר לתרגם "וכאשר תתערטל מן השאיפות והמנהגים", או "וכאשר תשתחרר". והכוונה: כשתצליח להשתחרר מן הדעות הקדומות שהולעטת בהם על ידי זקני בור או נשים בלות משחר עלומיך, וראה לעיל פרקים לא לד.
הערת המתרגם: ירמיה יב ב. וראה גם לקמן ח"ג פרק נא.
הערת המתרגם: תהלים ד ה. וראה לקמן ח"א פרק נט. וח"ב פרק ה. [עה]
<h2>פרק [נא]</h2>
יש במציאות דברים רבים ברורים ופשוטים; מהם מושכלים ראשונים ומוחשים , ומהם [עה] שהם קרובים לאלו . ואילו הונח לאדם כפי שהוא לא היה צריך עליהן הוכחה, כגון מציאות התנועה, ומציאות היכולת באדם , וגילוי ההוויה וההפסד . וטבעי הדברים הנראים לחוש כחום האש וקור המים, וכיוצא באלה דברים רבים. אלא שכאשר נאמרו השקפות מתמיהות * , אם מצד טועה או ממי שנתכוון לכך למטרה מסוימת וחלק באותם ההשקפות על טבע המציאות והכחיש מוחש, או שרצה להטעות במציאות מה שאינו מצוי, לפיכך נאלצו אנשי המדע להוכיח קיום אותם הדברים הגלויים, ולבטל מציאות אותם הדברים המדומים . כמו שמצאנו ארסטו קובע קיום התנועה כיון שהוכחשה , ומוכיח ביטול החלק כיון שקוימה מציאותו .
ומן הסוג הזה היא שלילת התארים העצמיים מה' יתעלה, לפי שהדבר מושכל ראשון, כלומר: שהתואר זולת עצם המתואר, ושהוא מצב מסוים לעצם, והרי הוא מקרה . ואלו היה התואר הוא עצם המתואר, יהיה אם כן התואר כפילות בלשון בלבד, כאלו תאמר האדם הוא האדם. או יהיה ביאור שם, כאלו תאמר האדם הוא החי ההוגה, נמצא כי החי ההוגה הוא עצם האדם ואמיתתו, ואין שם עניין שלישי זולת החי וההוגה הוא האדם, והוא המתואר בחיים ובהגיון, אלא שעניין תואר זה פירוש שם לא יותר, כאלו אמרת שהדבר אשר שמו אדם, הוא הדבר המורכב מן החיות וההגיון. הנה נתבאר כי התואר לא יבצר מאחד משני דברים:
או שהוא עצם המתואר ויהיה פירוש שם, ואנחנו לא נמנע אותו כלפי ה' באופן זה, אלא מצד אחר כמו שיתבאר .
או שיהיה התואר זולת המתואר אלא הוא עניין נוסף על המתואר, וזה גורם שיהיה אותו התואר מקרה לאותה העצמות.
ובשלילת שם המקרה מתארי ה' לא נשלל עניינן, לפי שכל עניין נוסף על העצמות הרי הוא נספח לה בלתי משלים לאמתתה, וזהו עניין המקרה, נוסף למה שמחייב הויית דברים רבים קדומים אם היו התארים רבים .
ואין אחדות כלל כי אם בקביעת עצמות אחת מופשטת שאין בה הרכבה ולא ריבוי עניינים, אלא עניין אחד מאיזה צד שתסקרהו, ובאיזו בחינה שתבחנהו תמצאהו אחד, לא יחלק לשני עניינים כלל ולא בשום סיבה , ולא ימצא בו ריבוי לא מחוץ למחשבה ולא במחשבה כפי שיוכח [עו] במאמר זה .
וכבר הגיע הדבר אצל אנשים מבעלי העיון עד כדי כך, שאמרו כי תאריו יתעלה אינם עצמותו ולא דבר מחוץ לעצמותו.
וזה כמו שאמרו אחרים המצבים, כוונתם בכך העניינים הכלליים אינם נמצאים ולא נעדרים.
וכדברי אחרים העצם הנפרד אינו במקום אבל הוא תופש שטח.
והאדם אין לו פעולה כלל, אבל יש לו הקנייה .
וכל אלה הדברים נאמרים בלבד, והרי הם מצוים במלים לא במחשבה, כל שכן שתהא להן מציאות מחוץ למחשבה , אלא שהם כפי שאתה יודע, ויודע כל מי שאינו מטעה את עצמו, מוגנים בריבוי הדברים ובמשלים מטעים , ומתאמתים בצעקות ובהשמצות ובאופנים רבים מורכבים מויכוחי סרק והשאה . וכאשר יחזור אומרם ומקיימם בדרכים אלו עם עצמו אל דעותיו, לא ימצא מאומה פרט למבוכה וחוסר ידיעה, מפני שהוא מדמה להמציא מה שאינו מצוי, ולברוא אמצעי בין שני הפכים שאין אמצעי ביניהם.
והאם יתכן אמצעי בין המצוי והבלתי מצוי, או אמצעי בין שני דברים אשר האחד מהן הוא השני, או שהוא זולתו, אלא שהזקיקם לכך מה שאמרנו מאימוץ הדמיונות.
ומפני שכל מושכל תמיד מכל הגופים המצוים שהם עצמות מסוימת, וכל עצם מהן בעל תארים בהכרח, ואין אנו מוצאים כלל עצמות גשמית מופשטת במציאותה בלי תארים, ולפיכך המשיכו את הדמיון הזה, וחשבו שהוא, יתעלה, כך מורכב מכמה עניינים: עצמותו, והעניינים הנוספים על העצמות .
יש אנשים שהמשיכו את ההשוואה וקבעוהו בדעתם גוף בעל תארים. ואנשים התרוממו מן השוחה הזו ושללו את הגוף והשאירו את התארים. כל זה חייבה ההליכה אחר פשטי ספרי הנבואה כמו שאבאר בפרקים שיבואו בעניינים אלה . [עז]
הערות:
הערת המתרגם: דברים שבמחשבה קלושה האדם מחייב אותן, וכהגדרת רבנו בספרו "מלות ההגיון" תחילת שער ח: כידיעתנו כי הכל יותר גדול מן החלק. ע"ש.
הערת המתרגם: שם הגדיר רבנו: כידיעתנו שזה שחור וזה לבן, [עה] זה מתוק וזה מר.
הערת המתרגם: כגון מה שקרא שם "מושכלות שניות" מפני שהן מתבארות בהקדמות קרובות רובן למושכלות ראשונות.
הערת המתרגם: "ומא הו" והוראתה כפי מצבו ותחושותיו הטבעיים, ללא השפעות והלעטות מבחוץ.
הערת המתרגם: שהבחירה בידו, ויכול הוא ברצנו החופשי להרים את ידו ולצעוד ברגלו להרע או להטיב ללא כל כפיה ממעל, וכבר האריך הרחיב רבנו בעניין זה בהקדמתו לאבות פ"ה.
הערת המתרגם: מה שגלוי ונראה לכל אדם כי ההוייה וההפסד חוק חקוק ומשטר קבוע ונוהג נוהג בכל המציאות.
* . תרגום מלולי: תמוהות.
הערת המתרגם: אדם ששכלו העקום ומחשבתו העקושה הראו לו את העקוב למישור, ומתוך כנות אמר מה שאמר.
הערת המתרגם: כדי לבסס מטרותיו הדתיות או המדיניות הכחיש את המציאות, והטה אותה מכפי שהיא בזדון וברשע, ומתוך ידיעה שהוא מכזב. כמנהג רוב יוצרי הדתות שקוראים להן בימינו "אידיאולוגיות".
הערת המתרגם: "יוהם" הטעאה, השאה, לדמות לאדם בדבר בטל שהוא אמת ונכון. והכוונה שהאדם הזה ללא מטרה דתית או מדינית יצר הנחות מוטעות-מטעות כדי להיקרא חכ"ם מחוכם ורב רבנן, או כדי להיחשב יוצר שיטה.
הערת המתרגם: שדמום אותם התועים או המתעים.
הערת המתרגם: פיזיקה ספר ו פ"ב ופ"ט. וספר ח פ"ח.
הערת המתרגם: החלק הבלתי מתחלק, האטום, העצם הנפרד, וראה לקמן פרק עג. וברי"ח מחמת אי הבנתו את העניין כמנהגו, נתחלף לו זין "אלג'ז" בנון "אלג'ן" וכתב "בטול השדים". ואין ספור לאי הבנותיו ותלישותו מן העניין.
הערת המתרגם: פיזיקה ספר ו פ"א ופ"ד.
הערת המתרגם: כלומר: שהמקרה הוא סגולה מסוימת נספחת לעצם, וכפי שהגדיר במלות ההגיון שער עשירי, יש מקרה תמידי בנושא כשחרות לזפת והלובן לשלג והחום לאש, ויש מקרה בלתי תמידי כעמידה וישיבה לראובן, ע"ש.
הערת המתרגם: אפשר לתרגם: מבחינה זו אלא מבחינה אחרת.
הערת המתרגם: לקמן ח"א פרק נב.
הערת המתרגם: בר"ש "הוא משיג אותו".
הערת המתרגם: כלומר: שבהכרח תחייב לו תארים תמידיים כדלעיל הערה , ואם כן המקרים הללו הכרחי שהם קדומים כקדמותו, וזה נגד השקפת היהדות בייחוד. ואם מקרים בלתי תמידיים הרי אלה התפעלות והשתנות, ושוב נגד השקפת היהדות.
הערת המתרגם: "אעתקאד" קביעת דעה, סברא מבוססת.
הערת המתרגם: ואע"פ שאנו רואים מעשיו שונים זה מזה, אין שום שניות ביחס אליו, וכפי שהגדיר רבנו בהלכות יסודי התורה [עו] פ"א הלכה א: "וכל הנמצאים משמים וארץ ומה שביניהם לא נמצאו אלא מאמתת המצאו".
הערת המתרגם: "ד'הן" ובר"ש "שכל" ולא דק. והכוונה שגם במציאות באמת לא יתכן יותר מן האחדות המופשטת, ואף במחשבה לא יצטייר מלבד ה"אני" מבחינתו או ה"הוא" מבחינתנו.
הערת המתרגם: לקמן ח"ב פרק כב.
הערת המתרגם: ראה לקמן ח"ג פרק יח.
הערת המתרגם: האטום. וראה לקמן פרק עג.
הערת המתרגם: תרגמתי "לה אלאכתסאב" באופן מלולי, וכך תרגם ר"ש. אם כי לדעתי היה יותר נכון לתרגם "תכונת הסגול", והכוונה לדעת אלה. אע"פ שאין הבחירה בידו ואין לו היכולת לפעול לפי הכרעתו החופשית, אבל יש ביכולתו לסגל לעצמו תכונות טובות או רעות, ובשל כך הוא מצווה ומוזהר, ונגמל ונענש.
הערת המתרגם: כלומר: במציאות הממשית.
הערת המתרגם: אפשר לתרגם "משלים" והכוונה השליות ומשאות שווא.
הערת המתרגם: שדרכם של אנשים אלה להשלים ולמלא את חולשת הוכחותיהם בריבוי בדברים ובחירוף הצד שכנגד וזלזולו, כופר, בור ועם הארץ, וכדומה. וראה גם רס"ג בספרו האמונות ודעות סוף מאמר ב הערה . ותרגמתי "ספסטה"=השאה. כפי הוראתה שנתקבלה בשפה הערבית. וברור כי המלה יונית "סופיסטיס" והוראתה "מורה חכמה", והייתה תנועה יונית של דברנים שדמו בעיני תלמידיהם ושומעי לקחם, כי החכמה היא היכולת לשכנע את ההמונים על ידי ריבוי מלים ומליצות, ולא חשוב אם הדברים נכונים או בלתי נכונים. ונגדם התקומם הפילוסוף הנודע סוקרטיס, ראה אפלטון בספריו "מינון", "פרוטאגורס" ועוד. וראה גם לקמן פרק עג הערה .
הערת המתרגם: כאשר ישקול בכנות את דעותיו בינו לבין עצמו ללא צד שכנגד ימצא שכל רעיונותיו אינם אלא בלבולת.
הערת המתרגם: "מראעאת" כאשר אדם מאמץ לעצמו ומחזיק דברי הבל, ומגן עליהן כאלו הן אמת.
הערת המתרגם: המצטייר בנפש.
הערת המתרגם: "ט'ן" מחשבה בלתי נכונה.
הערת המתרגם: ראה לעיל פרק נ הערה .
הערת המתרגם: ההשוואה למוחש.
הערת המתרגם: "אלדרך" עומק התהום. חקר הבור. והר"ש חשבה עברית וכתב "הדרך" ורי"ח רחף באוויר כדרכו.
הערת המתרגם: אפשר לתרגם "גרמה".
הערת המתרגם: לקמן ח"א פרק נג ופרק סא. [עז]
חלק ראשון
<h2>פרק [נב]</h2>
כל מתואר שיש לייחס לו תואר חיובי, ולומר הוא כך, אין מנוס משיהיה אותו התואר אחד מחמשה חלקים אלו:
החלק הראשון לתאר את הדבר בהגדרתו, [עז] כמו שמתארים את האדם שהוא 'החי ההוגה', וזהו התואר המורה על מהות הדבר ואמיתתו. כבר ביארנו שהוא פירוש שם ולא יותר.
ואופן זה מן התארים משולל מה' אצל כל אדם, לפי שאין לו יתעלה סיבות קדומות שהן סיבות מציאותו כדי שיוגדר בהן. ולפיכך ברור אצל כל אחד מן המעיינים המשכילים את אשר הם אומרים, כי ה' לא יוגדר.
והחלק השני לתאר את הדבר במקצת הגדרתו, כגון לתאר את האדם בחיות או בהגיון, וזה עניינו ההקשר , כי כאשר אנו אומרים 'כל אדם הוגה', הרי עניינו שכל מי שמצויה לו האנושיות מצוי בו ההגיון.
ואופן זה מן התארים משולל מה' יתעלה אצל כל אדם, לפי שאילו היה לו חלק של מהות, הרי תהיה מהותו מורכבת , ו ביטול ו של חלק זה כלפיו כ ביטול אשר לפניו.
והחלק השלישי שיתואר הדבר במה שהוא מחוץ לאמיתתו ועצמותו, כך שאין אותו הדבר ממה שמשלים ומיצב את העצמות, ויהיה אותו הדבר אם כן איכות מסוימת בו, והאיכות והיא הסוג הנעלה מקרה מן המקרים. ואם היה שימצא לו יתעלה תואר מן החלק הזה, הרי הוא יתעלה נושא המקרים, ודי בזה ריחוק מאמיתתו ועצמותו, כלומר: שיהא בעל איכות. ותימה הוא שאותם אומרי התארים שוללים ממנו יתעלה הדימוי והאיכות. ואין עניין אמרם שאין לייחס לו איכות, כי אם שאינו בעל איכות.
והנה כל תואר שהוא חיובי לעצמות מסוימת חיוב עצמי, הרי הוא או מיצב את העצמות והינו הך, או איכות לאותה העצמות. וסוגי האיכות ארבעה כפי שידוע לך.
והנני ממשל לך משל על דרך התואר מכל סוג מהן, כדי שיובן לך מניעת מציאות אופני תארים אלה לה' יתעלה.
המשל הראשון כתארך אדם באופי מאפיו העיוניים או המידותיים, או התכונות הנמצאות לו בשל היותו בעל נפש. כאמורך 'פלוני הנגר' או 'הפרוש' או 'החולה'. ואין הבדל בין אמרך 'הנגר' או אמרך 'היודע' או 'החכם' - הכל תכונות בנפש. ואין הבדל בין אמרך 'הפרוש' או אמרך 'הרחום', לפי שכל אומנות וכל מדע וכל מידה שנקלטו היטב הם תכונה בנפש.
וכל זה ברור למי שעסק במלאכת ההגיון ואפילו מעט.
והמשל השני כגון שתתאר את הדבר שיש בו כוח טבעי, או שאין בו כוח טבעי. כגון שתאמר הרך והקשה, ואין הבדל בין אמרך 'הרך והקשה' ובין אמרך 'החזק והחלש', הכל עיתודים טבעיים.
והמשל השלישי כגון [עח] שתתאר את האדם באיכות הנפעלת ובהתפעלויות, כגון אמרך 'פלוני הרוגז' או 'הכועס' או 'הפוחד' או 'המרחם', אם לא השתרשה המידה.
ומן הסוג הזה כאשר תתאר את הדבר במראה ובטעם ובריח ובחום ובקור וביובש ובלחות.
והמשל הרביעי כגון שתתאר את הדבר בספיחיו מצד הכמות במה שהוא כמותי. כגון אמרך 'הארוך' 'הקצר' 'העקום' 'הישר' וכל הדומה לכך.
וכאשר תתבונן בכל התארים הללו וכל כיוצא בהן, תמצאם נמנעים כלפי ה'. כיון שאינו בעל כמות, שאז ישיגוהו איכויות משיגי הכמות באשר הם כמות. ואינו מתרשם מתפעל שישיגוהו איכויות ההתפעלויות , ואין לו העיתודים שאז ישיגוהו הכוחות ודומיהן ואינו יתעלה בעל נפש, שאז תהיה לו תכונה ואז ישיגהו האופי, כמתינות והביישנות וכיוצא בכך, ולא מה שישיג בעל הנפש באשר הוא בעל נפש, כגון הבריאות והחולי.
הנה נתבאר לך שכל תואר המתייחס לסוג האיכות הנעלה, לא ימצא לו יתעלה. נמצא כי שלושת החלקים הללו מן התארים, והם מה שמורה על מהות, או על חלק של מהות, או על איכות מסוימת המצויה במהות, כבר נתבארה מניעתם כלפיו יתעלה, מפני שכולם מורים על ההרכבה, אשר נבאר בהוכחות מניעתם כלפי ה' .
והחלק הרביעי מן התארים, הוא לתאר את הדבר ביחסו לזולתו, כגון ליחסו לזמן, או למקום, או לאדם אחר. כגון תארך את לוי שהוא אביו של פלוני, או שותף של פלוני, או גר במקום פלוני, או שהיה בזמן פלוני.
ואופן זה מן התארים אינו מחייב ריבוי ולא שינוי בעצמות המתואר, כי זה לוי הרמוז אליו שהוא שותף של שמעון ואבי גרשון ואדון לוי וחברו של יהודה והגר בבית שהוא כך וכך, והוא אשר נולד בשנת כך, ועניני היחס הללו, אינם עצמותו ולא משהו בעצמותו כמו האיכויות.
ונראה בעיון ראשון שאפשר לתאר את ה' יתעלה באופן זה מן התארים, אלא שכאשר נדקדק ונדייק בעיון תתברר מניעת זה. מה שה' יתעלה אין יחס בינו לבין הזמן והמקום הרי הוא ברור, כי הזמן מקרה נספח לתנועה, כאשר סוקרים בה עניין הקדימה והאיחור תמצאנה נכנסת תחת המספר , כמו שנתבאר במקומות המיוחדים לעניין זה . והתנועה מנספחי הגופים, וה' יתעלה אינו גוף, ולכן אין יחס בינו לבין הזמן, וכן אין יחס בינו לבין המקום.
אבל מקום החקירה והעיון, האם יש בינו יתעלה לבין אחד העצמים שברא יחס אמיתי כל שהוא, שאז יתואר בו. והנה שאין צירוף בינו לבין דבר מברואיו, הרי הוא ברור בעיון ראשון, כי מסגולת המצטרפים היא התהפכות הגמילות [=יחסי הגומלין] , והוא יתעלה מחויב המציאות , [עט] וכל זולתו אפשרי המציאות כמו שנבאר , ולכן אין צירוף.
אבל אם יש ביניהם יחס מסוים, הוא דבר שאפשר לחשוב בו שהוא נכון. ואינו כן, לפי שאי אפשר שיצטייר יחס בין השכל והמראה, ושניהם כוללת אותם מציאות אחידה בשיטתנו, והיאך יצטייר יחס בין מה שאין בינו לבין זולתו שום עניין הכוללם בשום אופן? כי המציאות אינה נאמרת אצלנו עליו יתעלה ועל כל זולתו כי אם בשיתוף בהחלט, ובאמת אין יחס כלל בינו לבין שום דבר מברואיו, כי היחס לא ימצא לעולם כי אם בין שני דברים שהם תחת מין אחד קרוב בהכרח . אבל אם היו תחת סוג אחד, אין יחס ביניהם.
ולפיכך לא ייאמר האדמימות הזו עזה יותר מן הירקות הזו, או דיהה ממנה, או שווה לה, ואף על פי ששניהם תחת סוג אחד והוא המראה. אבל אם היו שני הדברים תחת שני סוגים, הרי אין יחס ביניהם כלל, ואפילו בראשית ההשקפה המשותפת . ואפילו נכללו בסוג אחד.
המשל בכך, שאין יחס בין המאה אמה לבין החריפות שבפלפל, כי זה מסוג האיכות וזה מסוג הכמות. ואף אין יחס בין המדע והמתיקות, או בין המתינות והמרירות, ואף על פי שכל אלה תחת סוג האיכות הנעלה.
והיאך יהיה יחס בינו יתעלה, לבין דבר מברואיו, עם ההבדל העצום באמיתת המציאות אשר לא יתכן הבדל גדול ממנו. ואלו היה ביניהם יחס, כי אז יחויב שישיגהו מקרה היחס , ואף על פי שאין זה יחס בעצמותו יתעלה, אלא שהוא בכל אופן מקרה מסוים. ואם כן אין מפלט באמת אם תחייב לו תואר ואפילו מצד היחס.
אלא שהם העדיפים מכל התארים אשר ראוי שלא להקפיד אם יתואר ה' בהם, כי אינם מחייבים ריבוי הקדמון , ואינם מחייבים שינוי בעצמותו יתעלה בשנויי המתייחסים.
והחלק החמישי מן התארים החיוביים, הוא שיתואר הדבר במעשיו, ואין כוונתי במעשיו אופי העשייה שבו, כגון אמרך 'הנגר' או 'הנפח', כי אלה מסוג האיכות כפי שאמרנו. אלא כוונתי במעשיו - המעשה שעשה, כאמרך 'חירם הוא שפסל את הדלת הזו ובנה חומה פלונית וארג בגד זה'.
ואופן זה מן התארים רחוק מעצמות המיוחס אליו, ולפיכך רשאים אנו לתאר בהם את ה' יתעלה, אחר שתדע שכל המעשים השונים הללו אין חובה שייעשו בעניינים שונים בעצמות העושה כמו שיתבאר , אלא מעשיו יתעלה השונים, כולם בעצמותו לא בעניין נוסף כמו שביארנו .
נמצאת מסקנת מה שבפרק זה, שהוא יתעלה אחד מכל צד, אין בו ריבוי ולא עניין נוסף על העצמות, ושכל התארים השונים בענייניהם המרובים המצוים בספרים שבהם מורים עליו יתעלה, הם מצד ריבוי מעשיו לא מחמת ריבוי בעצמותו, ומקצתם להורות על שלמותו בהתאם למה שאנו חושבים אותו שלמות כמו שביארנו .
אבל לעניין האם אפשר שתהא העצמות האחת הפשוטה אשר אין בה ריבוי עושה מעשים שונים, לקמן יתבאר זה במשלים. [פ]
הערות:
הערת המתרגם: לעיל פרק נא.
הערת המתרגם: חלקי ההגדרה נקראים סיבות, כגון באדם חי הוגה, "חי" הגדירתו והבדילתו מן הדומם, והוגה הגדירתו והבדילתו מיתר בעלי החיים.
הערת המתרגם: כלומר: הגדרות מציאותו.
הערת המתרגם: "אלמחצלין" המבררים מזקקים ומזככים את היוצא מפיהם. ובר"ש "המדברים" ואינו נכון.
הערת המתרגם: "אלתלאזם" ההקשר. שכל אחד משני חלקי ההגדרה קשור והדוק בשני ומושכו עמו, וכפי שממשיך רבנו. והר"ש נתחלפה לו במלת "אללזום" ולפיכך תרגם "החיוב" וגרם להאברבנאל להפליג מן העניין.
הערת המתרגם: אפשר לתרגם "האדמיות".
הערת המתרגם: משנים או שלושה חלקי המהות, כמו באדם החיות וההגיון.
הערת המתרגם: אפשר: ביחס אליו.
הערת המתרגם: אינו ממה שמשלים הגדרתו, כדלעיל "החי ההוגה". שאם תאמר החי, בלבד עדין לא השלמת הגדרתו, אבל אם לא אמרת "הרחום", לא נפגעה הגדרתו, אלא שחסרת תכונתו.
הערת המתרגם: כן נקראים כל עשר הקטיגוריות או האמירות של ארסטו שבהן אפשר להקיף תיאור מציאות כל נמצא, אשר האחד עצם, והתשעה מקרים. וכפי שמנאן רבנו ב"מלות ההגיון" שער עשירי, ורס"ג באמונות ודעות מאמר ב, ראה שם מהדורתי.
הערת המתרגם: "יקולון ב..." נכון יותר לתרגם "סוברי" כלומר: שיש להם דעה חיובית על התארים, ואינה סתם אמירה.
הערת המתרגם: בר"ש "והאיוך" ותרגום נאה ומדויק הוא.
הערת המתרגם: "ומא" אם כי תרגמתי כהר"ש "ואין" שהיא שלילה, אך נדמה לי שיותר נכון לתרגמה שאלה "ומה", והעניין ומה אם כן עניין אמרם שאינו מתאייך, ברור שהעניין שאינו בעל איכות, והרי כל תואר וכו'.
הערת המתרגם: כלומר: מגדיר את העצמות ופירוש שם, האדם הוא החי ההוגה.
הערת המתרגם: בר"ש "הנזהר מחטא" ולא דק, כי "עפיף" פרוש אף ממה שאין בו חטא.
הערת המתרגם: "אלחכים" ובר"ש "הרופא" ואם כי בפי ההמון נקרא הרופא - חכים, אך מעולם ובשום מקום לא נשתמש רבנו במלה זו למונח זה. וברור לי כי הנכון כפי שתרגמתי, ולפי העניין גם רופא וגם חוצב טובות הנה.
הערת המתרגם: אפשר: שנשתרשו, ובר"ש "וכל מידה חזקה".
הערת המתרגם: ולכן אין [עח] לומר כלפי ה' החזק האדיר העזוז, כי כל אלה עתודים והכנות טבעיים לכל בעל גוף, להבדילו מבן מינו שאין בו עיתודים אלה.
הערת המתרגם: בר"ש "הכעסן או הפחדן או הרחמן" ואינו נכון כי אלה כבר תכונות, ואלה כבר קדמו במשל הראשון. ותרגמתי "גצ'וב" רוגז, כי מובנה בערבית כעס שיש בו כבר שנאה ודחייה לאותו שהרוגז נגדו, אבל "חרג'" תרגמתי "כעס" שהיא סתם כעס על דבר שנעשה שלא לרצון האדם אבל אינה מלווה שנאה ודחייה אישית.
הערת המתרגם: ראה הערה .
הערת המתרגם: כלומר: דברים הנספחים לעצמותו, כי כל עצמות גשמית בעלת ממדים היא, וכל ממד ותבנית נספח הוא לעצמות.
הערת המתרגם: המשל הראשון.
הערת המתרגם: המשל השלישי.
הערת המתרגם: המשל השני.
הערת המתרגם: "אלחלם" ובר"ש "ענוה" ואינו נכון.
הערת המתרגם: אפשר: ביחס אליו.
הערת המתרגם: לקמן ח"ב פרק ע.
הערת המתרגם: אפשר: ביחס לה'. ובכ"י ב. ס. ק. מוסיף: ולפיכך נאמר שהוא אחד בהחלט.
הערת המתרגם: העבר והעתיד.
הערת המתרגם: כי חלוקת הזמן קשורה במספר סיבובי תנועת השמש וכדומה, בין למעלה בעבר בין למטה בעתיד, אבל ההווה הרי אינו מאומה, אלא אם כן הוא ביחס לדבר אחר.
הערת המתרגם: ראה פיזיקה לאריסטו ספר ד פ"ו.
הערת המתרגם: הצירוף הוא יחס איכות או כמות או תכונה של דבר ביחס לחברו, כגון ארוך וקצר, הארוך הוא ארוך ביחס לקצר, והקצר הוא קצר ביחס לארוך.
הערת המתרגם: שהם גומלים זה את זה לחילופין, כגון העבד והאדון, העבד הוא עבד רק מפני שיש לו אדון, והאדון הוא אדון רק מפני שיש לו עבד, וכדומת ובר"ש "ההתהפך בשווי" ואינו ברור.
הערת המתרגם: ואף אם לא ימצא שום דבר זולתו וכמו שכתב רבנו בהלכות [עט] יסודי התורה פרק א הל' ב-ג "ואם יעלה הדעת שהוא אינו מצוי אין דבר אחר יכול להמצאות, ואם יעלה על הדעת שאין כל הנמצאים מלבדו מצויים הוא לבדו יהיה מצוי ולא יבטל הוא לביטולם" הרי הגמילות נעדרת.
הערת המתרגם: לקמן ח"א פרק נז. וח"ב בהקדמה ופרק א.
הערת המתרגם: אין הכוונה על השכל בפועל, אלא על השכל בכוח.
הערת המתרגם: שאנו אומרים עליו יתעלה "מצוי" וכן על ברואיו "מצוי" בשיתוף השם בלבד.
הערת המתרגם: אלא שההבדל ביניהם בריבוי ומיעוט וכדומה, ראה לעיל פרק לד.
הערת המתרגם: בעיון ראשון ובמחשבה ראשונה תוך הסתכלות חטופה כללית בטרם ימיין האדם את כל חלקי הממצאים שלפניו ויסווג אותם.
הערת המתרגם: בתרגום מלולי: ואפילו עלו לסוג אחד.
הערת המתרגם: הר"ש הוסיף כאן משלו "שאין ספק לשום אדם".
הערת המתרגם: בר"ש "הענווה" ואינו נכון וראה הקדמת אבות מהדורתי פ"ב הערה .
הערת המתרגם: אפשר מאורעות היחס. והכוונה, ואם כן יהיה יתעלה נושא למקרים.
הערת המתרגם: כמו חי, חכם, וכדומה כדלעיל בתחילת פרק זה, וראה קרשקש שהאריך.
הערת המתרגם: טר"ש הוסיף משלו: הצייר.
הערת המתרגם: לקמן בפרק נג.
הערת המתרגם: שכולם מאמיתת הימצאו נמצאו.
הערת המתרגם: לעיל פרק מו.
הערת המתרגם: לעיל שם, ופרק כו, ומז. [פ]
<h2>פרק [נג]</h2>
מה שהביא לסברת מציאות תארים לבורא אצל מי שסובר אותם, קרוב למה שגרם לסברת הגשמות אצל כל מי שדעתו כך .
והוא, שסובר הגשמות לא הביאו לכך עיון שכלי, אלא הלך אחרי פשטי לשונות הכתובים. וכך הוא הדבר בתארים: כאשר מצאו שספרי הנביאים וספר התורה תארוהו יתעלה בתארים, תפשו את הדבר כפשוטו, וסברו שהוא בעל תארים, וכאילו שהם רוממוהו מן הגשמות, ולא רוממוהו ממצבי הגשמות, והם המקרים. כלומר: התכונות הנפשיות, שהם כולם איכויות.
וכל תואר שנדמה לו לסובר התארים שהוא עצמי לה' יתעלה, הרי אתה מוצא עניינו עניין האיכות. ואף על פי שאינם אומרים זאת בפירוש . דומה למה שהורגלו בו ממצבי כל גוף בעל נפש חיונית. ועל הכל נאמר דברה תורה כלשון בני אדם , ואין המטרה בכולם כי אם תיאורו בשלמות , לא בעצם אותו העניין אשר הוא שלמות לבעלי הנפש מן הנבראים , ורובם תארי מעשיו השונים. ובשנויי המעשים לא ישתנו העניינים הנמצאים בעושה .
והנני נושא לך משל על כך מן הדברים המצוים אצלנו , כלומר: שיהא הפועל אחד ויתחייבו ממנו פעולות שונות, ואף על פי שאינו בעל רצון, כל שכן אם היה פועל ברצון.
המשל בכך האש, שהיא מתיכה מקצת הדברים ומקרישה מקצתן, ומבשלת ושורפת ומלבינה ומשחירה. ואלו תאר האדם את האש שהיא המלבינה המשחירה השורפת המבשלת המקרישה המתיכה - הרי הוא צודק, ומי שאינו יודע טבע האש יחשוב שיש בה ששה עניינים שונים:
עניין בו היא משחירה,
ועניין אחר בו מלבנת,
ועניין שלישי בו מבשלת,
ועניין רביעי בו שורפת,
ועניין חמישי בו מתיכה,
ועניין ששי בו מקרישה,
ואלה כולן פעולות הפכיות, אין עניין פעולה מהן עניין השני. אבל מי שיודע טבע האש, יודע כי באיכות פועלת אחת עושה היא כל הפעולות הללו, והוא החום.
וכיון שזה מצוי במה שפועל בטבע , כל שכן כלפי הפועל ברצון , כל שכן כלפיו יתעלה אשר נעלה על כל תואר, כאשר ראינו מצדו התייחסויות שונות בעניינן :
כי עניין הידיעה זולת עניין היכולת בנו ;
ועניין היכולת זולת עניין הרצון.
היאך נחייב מזה שיהיו בו עניינים שונים עצמיים לו, עד שיהא בו:
עניין בו יודע,
ועניין בו רוצה,
ועניין [פא] בו יכול,
כי זהו עניין התארים שאומרים אותם.
ויש מהם שאמר את זה בפירוש, ומנה את העניינים הנוספים על העצמות.
ומהם שאינו אומר זאת בפירוש, אלא שהדבר ברור שכך הוא בדעתם, אלא שאינם מבטאים זאת במלים מובנות, כמו שאמר אחד מהם 'יכול לעצמו, חי לעצמו, רוצה לעצמו' .
והנני ממשיל לך בכוח ההגיוני המצוי באדם, שהוא כוח אחד שאין בו ריבוי , ובו הוא מקיף את המדעים והמקצועות, ובו בעצמו תופר ומפסל ואורג ובונה ויודע הנדסה ומנהיג את המדינה. הנה אלה פעולות שונות נעשות מכוח אחד פשוט שאין בו ריבוי, ואותן הפעולות שונות מאוד , יתכן שאין סוף למניינן, כלומר: מנין המקצועות המפעילן הכוח ההגיוני.
ולכן אין להרחיק כלפי ה' יתהדר ויתרומם שיהו כל המעשים הללו השונים הווים מצד עצמות אחת פשוטה שאין בה ריבוי ולא עניין נוסף כלל, ויהיה כל תואר המצוי בספרי ה' יתעלה הוא תואר פעולתו לא תואר עצמותו, או מורה על שלמות בהחלט, לא שיש שם עצמות מורכבת מעניינים שונים. לפי שבהימנעם מלומר ביטוי ההרכבה, לא ייבטל עניינו מן העצמות בעלת התארים.
אלא שכאן מקום הטעות אשר הביאתם לכך, והיא זו אשר אבארנה לך. והוא, שאותם הסוברים את התארים, אינם סוברים זאת מחמת ריבוי הפעולות, אלא אומרים: נכון שהעצמות האחת עושה פעולות שונות, אלא שהתארים העצמיים לו יתעלה אינם מפעולותיו, לפי שלא יתכן לחשוב כי ה' ברא את עצמו, והם חלוקים באותם התארים שהם קוראים אותם עצמיים, כלומר: במספרם, כי הכל הולכים אחרי פשט ספר מסוים .
והנני מזכיר לך מה שהכל מסכימים עליו וחושבים שהוא מושכל, ושאינם הולכים בו אחרי לשון דברי נביא, והם ארבעה תארים:
חי,
יודע ,
יכול,
רוצה .
אמרו, אלו עניינים שונים ושלמויות שבטל הוא שיהא ה' נעדר דבר מהן, ואינו מתקבל שיהו אלה מכלל מעשיו. זהו קיצור שטתם.
ומה שאתה צריך לדעת, כי עניין הידיעה בו יתעלה הוא עניין החיים, לפי שכל משיג עצמו הרי הוא חי ויודע בעניין אחד, במה דברים אמורים כשמטרתנו בידיעה השגת עצמותו, והעצם המשיג הוא העצם המושג בלי ספק, לפי שאינו בהשקפתנו מורכב משני דברים: דבר משיג ודבר אחר בלתי משהו, כמו האדם המורכב מן נפש משגת ושלד בלתי משיג.
וכאשר הכוונה באמרנו יודע - משיג עצמו, הרי תהיה [פב] החיות והידיעה עניין אחד . והם לא הביטו לעניין זה, אלא הביטו להשגתו את ברואיו.
וכן בלי ספק היכולת והרצון, אין כל אחת מהן מצויה לבורא מבחינת עצמו, לפי שאינו יכול על עצמו, ואין לתארו ברצותו את עצמו .
וזה דבר שלא חשב אותו אף אחד, אלא כל התארים הללו לא חשבום אלא מבחינת יחסים שונים בין ה' יתעלה לבין ברואיו, כלומר: שהוא יכול לברוא מה שבורא, ורוצה להמציא את המצוי כמצב שהמציאו בו , ויודע מה שהמציא.
הנה נתבאר לך כי גם התארים הללו אינם מבחינת עצמו אלא מבחינת הנבראים.
ולפיכך אומרים אנו קהל המייחדים באמת , כשם שאין אנו אומרים שיש בעצמו עניין נוסף בו ברא את השמים, ועניין אחר בו ברא את היסודות , ועניין שלישי בו ברא את השכלים, כך לא נאמר שיש בו עניין נוסף בו הוא יכול, ועניין אחר בו הוא רוצה, ועניין שלישי בו הוא יודע את ברואיו. אלא עצמותו אחת פשוטה, אין עניין נוסף עליה כלל. אותה העצמות בראה כל מה שבראה וידעה לא בעניין נוסף כלל. ושהתארים השונים הללו, אין הבדל בין שהיו כפי המעשים או כפי יחסים שונים שבינו לבין הנפעלים, וכפי שביארנו גם באמיתת היחס, ושהם רק לפי המחשבה.
זהו מה שצריך שתהא הדעה על התארים הנזכרים בספרי הנביאים, או להיות בדעה במקצתם שהם תארים המורים בהם על שלמות על דרך הדימוי בשלמויותינו המובנים אצלנו, כמו שנבאר . [פג]
הערות:
הערת המתרגם: כבר נתבאר לעיל פרק נ, כי "אעתקאד" אינה סתם "אמונה" כפי שמתרגם הר"ש, ואינה אלא "דעה" או גם "סברא", כי גם זו האדם מגיע לה מתוך הכרת היסודות ומסקנה עצמית. ולפיכך תרגמתי פעמים "דעה" ופעמים "סברא".
הערת המתרגם: כלומר: שאין השקפת סוברי התארים יותר כשרה מהשקפת סוברי הגשמות, ופסול שתיהן שווה, ושניהם תעו טעו בפשטי המקראות. ולא כפי שנדמה להמון שאין בתארים מאומה רע.
הערת המתרגם: לפי מ. וספרי. והכוונה חמשת חומשי התורה, או שבעת ספרי התורה כפי שדרשו בשבת קטז א, חצבה עמודיה שבעה אלו שבעת ספרי התורה.
הערת המתרגם: כך נדמה להם, בעוד שלמעשה לא רוממוהו במאומה.
הערת המתרגם: אינם אומרים בפירוש שהוא בעל איכויות, אלא משתיתים עליו יתעלה את מה שהורגלו עליו ממצבי הגוף, תוך ערפול במלים כביכול מופשטות.
הערת המתרגם: ראה לעיל פרק כו. וש"נ.
הערת המתרגם: ראה לעיל פרק מו.
הערת המתרגם: כגון מתואר בשמיעה ובראייה כדי להחדיר לתודעתנו שהדברים הנראים והנשמעים מושגים וידועים לפניו.
הערת המתרגם: רוב התארים שבמקרא.
הערת המתרגם: אחרי שסיכם רבנו כי התארים שבמקרא הם או שלמויות או תארי מעשים, בא לדון בדבר חדש, שלא תטעה שהמעשים והפעולות השונות נעשים ע"י כוחות שונים, ושוב נחזור לכך שיהא יתעלה חלילה נושא איכויות.
הערת המתרגם: אשר הבטיח בסוף פרק נב.
הערת המתרגם: ההדגמה באש כבר הובאה על ידי רס"ג בספרו האמונות ודעות מאמר שלישי פ"י עניין שמיני. ראה שם מהדורתי. וראה לקמן ח"ב פרק כב, הנקודה השלישית.
הערת המתרגם: באופן טבעי ללא הכרה וללא רצון.
הערת המתרגם: כלומר: האדם, וכפי שידגים לקמן בכוח ההגיון.
הערת המתרגם: דברים המתייחסים אליו, כגון החכמה הידיעה היכולת וכיוצא.
הערת המתרגם: בנו - בבני אדם. כי הידיעה - תוצאה של התרשמות ותפישת מסקנות מתוך ממצאים שונים, והיכולת - תכונת ההוצאה מן הכוח אל הפועל, והרצון - [פא] החלטה והכרעה בשיקולי כדאיות בין ברירות מסוימות.
הערת המתרגם: "יקולונהא" סוברים אותם, יש להם דעה חיובית עליהם, ואינה סתם אמירה.
הערת המתרגם: "פי אלאעתקאד" בעצם הדעה והסברא.
הערת המתרגם: זוהי אמירה ידועה של אחד מראשוני ה"מתכלמין", ופירושים רבים נאמרו בה על ידי חכמי האסלאם, ואף מפרשי רבנו נחלקו בביאורה, ואיני רואה צורך להוסיף השערות באמרתו של מערפל זה.
הערת המתרגם: בר"ש "המדבר" ואינו נכון. וראה הגדרותיו של רבנו למונח זה במלות ההגיון שער יד.
הערת המתרגם: כתב רבנו בהקדמתו לאבות פ"א: "והחלק ההוגה הוא הכוח המצוי לאדם אשר בו ישכיל, ובו תהיה החשיבה ובו הוא רוכש את המדעים, ובו הוא מבדיל בין הרע והטוב מן הפעולות. והפעולות הללו מהן מעשי ומהם עיוני, והמעשי ממנו מלאכתי, וממנו מחשבתי. העיוני הוא אשר בו ידע האדם את הנמצאים שאינם משתנים מכפי שהן, ואלה הם הנקראים מדעים סתם. והמלאכתי הוא הכוח אשר בו אנו לומדים את המלאכות, כגון הנגרות ועבודת האדמה והרפואה והספנות. והמחשבתי הוא אשר בו חושב על הדבר שהוא רוצה לעשותו בזמן שירצה לעשותו אם אפשר לעשותו או לא, אם היה אפשרי היאך ראוי שייעשה.
הערת המתרגם: מוציאן לפועל.
הערת המתרגם: אפשר: באים. וברור שהמשל מאוד גס, שבו השנוים מחמת עתוד מהות המקבל והכנתו, ובנמשל טרם היה מקבל, והשנוים תוצאת הרצון.
הערת המתרגם: אינם תוצאה של פעולותיו, למשל נקרא בורא, מפני שמציאות הבריאה הופעלה כלפי מה שחוצה לו, כי לא יתכן שהוא ברא עצמו, וכדלקמן למושג רצון. וכך שאר התארים הם פעל יוצא, ואינם פעולות החוזרות אליו.
הערת המתרגם: כל כתות האסלאם כגון ה"מתכלמין" ה"מעתזלין" ה"צפאתיה" ועוד מדקדקים ב"קוראן".
הערת המתרגם: בר"ש "חכם".
הערת המתרגם: מנה רבנו ארבעה אלה שהם מוסכמים לדעת הכל, כי יש מהם שמנו שבעה, חי, יכול, חכם, רוצה, רואה, שומע, מדבר.
הערת המתרגם: אפשר: שמוכחש.
הערת המתרגם: אפשר: תמצית. ובר"ש "ביאור דעתם" ואינו נכון.
הערת המתרגם: וכה כתב [פב] בהלכות יסודי התורה פ"ב הל' י: "הקב"ה מכיר אמתו ויודע אותה כמו שהיא, ואינו יודע בדעה שהיא חוץ ממנו כמו שאנו יודעים, שאין אנו ודעתנו אחד, אבל הבורא יתברך הוא ודעתו וחייו אחד מכל צד ומכל פנה ובכל דרך ייחוד, נמצאת אתה אומר הוא היודע והוא הידוע והוא הדעה עצמה הכל אחד". ע"כ. ובהלכות תשובה פ"ה הל' ה כתב: "שהקב"ה אינו יודע בדעה שהיא חוץ ממנו כבני אדם שהם ודעתם שנים, אלא הוא יתעלה שמו ודעתו אחד, ואין דעתו של אדם יכולה להשיג דבר זה על בוריו". ע"ש. וראה גם לקמן ח"א פרקים סח-סט.
הערת המתרגם: אפשר: לא פנו, לא שמו לב.
הערת המתרגם: וכדלעיל לעניין בורא.
הערת המתרגם: אפשר: וזה דבר שלא יצטייר אצל שום אדם.
הערת המתרגם: כלומר: שאין שום דבר שנתפתח מאליו אלא כל פרט בתכונה תכנית ותכנון בהתאם לרצון הראשון.
הערת המתרגם: להוציא המייחדים בפיהם.
הערת המתרגם: הוצרך לשלול אמירה זו לפי השקפת ארסטו שהשמים מיסוד חמישי, דבר שרס"ג דוחהו בתוקף.
הערת המתרגם: כפי שביארנו לעיל פרק נב, שאין ליחס לה' תארי היחס אלא רק יחס פעולה ועשייה.
הערת המתרגם: לקמן פרק נט.
חלק ראשון
<h2>פרק [נד]</h2>
דע, כי רבן של חכמים משה רבנו ע"ה, ביקש שתי בקשות, ובאה לו התשובה על שתי הבקשות.
הבקשה האחת היא, שהוא ביקש ממנו יתעלה שיודיעו עצמו ואמיתתו.
והבקשה השניה והיא אשר ביקש תחילה היא, שיודיעו תאריו.
והשיבו יתעלה על שתי השאלות בכך שהבטיחו להודיעו כל תאריו ושהם פעולותיו, והודיעו כי עצמותו לא תושג כפי שהיא. אבל העירו על מקום מבט ישיג ממנו תכלית מה שאפשר לאדם להשיגו, ואשר השיג הוא ע"ה לא השיגו אדם לפניו ולא אחריו .
בקשתו ידיעת תאריו הוא אמרו:
הודעני נא [פג] את דרכיך ואדעך וכו' ,
והתבונן במה שנכלל בלשון זה מן המופלאות, אמרו 'הודעני נא את דרכיך ואדעך', מלמד על היותו יתעלה נודע בתאריו, שאם ידע הדרכים ידעהו. ואמרו 'למען אמצא חן בעיניך', מלמד כי מי שידע את ה', הוא אשר ימצא חן בעיניו. לא מי שצם והתפלל בלבד , אלא כל מי שידעו הוא הרצוי המקורב , ומי שסכל ידיעתו, הוא הזעום המרוחק . ולפי ערך הידיעה והסכלות יהיה הרצון והזעם והקרבה והריחוק.
וכבר חרגנו ממטרת הפרק , ואחזור לעניין.
וכאשר ביקש ידיעת התארים, ובקש הסליחה על האומה ונענה על הסליחה להם , אחר כך ביקש השגת עצמו יתעלה, והוא אמרו:
הראני נא את כבודך ,
נענה על הבקשה הראשונה והיא:
הודעני נא את דרכיך
ונאמר לו:
אני אעביר כל טובי על פניך ,
ונאמר לו בתשובת השאלה השניה:
לא תוכל לראות את פני וכו' .
אבל אמרו 'כל טובי' - הוא רמז למה שהציב לפניו כל הנמצאים שעליהם נאמר:
וירא אלוהים את כל אשר עשה והנה טוב מאוד ,
כוונתי בהצבתם לפניו שישיג טבעיהם וקשריהם זה בזה , שאז ידע הנהגתו אותם היאך היא הכלל והפרט.
ולעניין זה רמז באמרו בכל ביתי נאמן הוא , כלומר: שהבין מציאות עולמי כולו הבנה אמיתית יציבה , כי ההשקפות שהן בלתי נכונות אינן יציבות. נמצא כי השגת אותם המעשים הם תאריו יתעלה אשר על ידם הוא נודע .
והראיה שהדבר אשר הובטח בהשגתו הם פעליו יתעלה, שהרי הדבר שהודיעו הם תארים מעשיים בהחלט: רחום וחנון ארך אפים .
הנה נתבאר כי הדרכים אשר ביקש ידיעתן והודיעו אותן, הם הפעולות הבאות מאתו יתעלה, וחכמים קוראים אותם מידות ואומרים "שלוש עשרה מידות" . ושם זה נאמר בשימושם על מידות בני אדם, ארבע מידות בנותני צדקה, ארבע מידות בהולכי לבית המדרש , ואלה רבים.
ואין העניין כאן שהוא בעל מידות, אלא עושה פעולות הדומות לפעולות הנעשות על ידינו כתוצאה ממידות, כלומר: מתכונות נפשיות. לא שהוא יתעלה בעל תכונות נפשיות, וקיצר בהזכירו שלוש עשרה מידות הללו, ואף על פי שהשיג כל טובו כלומר: כל פעליו כי אלה הם הפעולות [פד] הבאות מצדו יתעלה לגבי המצאת בני האדם והנהגתם.
וזה היה תכלית מטרת שאלתו, כי סוף הלשון:
ואדעך למען אמצא חן בעיניך וראה כי עמך הגוי הזה -
אשר אני צריך להנהיגם בפעולות אלך בהם בעקבות פעליך בהנהגתם.
הנה נתבאר לך כי הדרכים והמידות דבר אחד, והם הפעולות הבאות מאתו יתעלה בעולם, וכל פעולה שנשיג מפעולותיו, נתארו יתעלה בתואר שאותה הפעולה יוצאת ממנו, ונקראהו בשם הנגזר מאותה הפעולה.
המשל בכך, כאשר הושגה עדינות ניהולו בהתהוות עוברי בעלי החיים, והמצאת כוחות בו ובמגדליו לאחר לידתו המונעים ממנו את המוות והאובדן, ושומרים עליו מן הנזקים, ועוזרים לו בצרכיו החיוניים , וכעין פעולה זו לא תיעשה מצדנו כי אם לאחר התפעלות והתרגשותו והוא עניין הרחמנות, לכך נאמר עליו יתעלה 'רחום' כדרך שנאמר:
כרחם אב על בנים ,
ואמר:
וחמלתי עליהם כאשר יחמול איש על בנו ,
לא שהוא יתעלה מתפעל ומתרגש, אלא כאותה הפעולה הבאה מצד האב כלפי הבן שהיא תוצאה של רגישות וחמלה והתפעלות בהחלט, תבוא מצדו יתעלה כלפי חסידיו. לא מתוך התפעלות ולא מתוך שינוי .
וכשם שכאשר אנו נותנים דבר למי שאין לו עלינו חובה נקרא זה בלשוננו חנינה כמו שנאמר:
חנונו אותם ,
אשר חנן אלוהים ,
כי הנני אלוהים ,
וכדומה לזה הרבה, והוא יתעלה ממציא ומנהל את מי שאין לו עליו חוב בהמצאתו והנהלתו ולפיכך נקרא חנון.
וכך אנו מוצאים בפעולותיו הבאות על בני האדם, מן הפגעים הגדולים הבאים על מקצת בני אדם ומשמידים אותם, או דבר כללי המשמיד עמים, ואף אקלים, משמיד הבן ובן הבן ואינו משאיר לא זכר ולא זרע, כבקיעת האדמה והרעש והברקים המשמידים, וכתנועת עם על עם אחר להשמידם בחרב ולאבד כל זכר למו, והרבה מן הפעולות הללו שאינם נעשים מצד אחד ממנו כלפי השני כי אם מתוך חמה גדולה, או נטירה * עמוקה, או שאיפת נקמה. לפיכך נקרא מחמת פעולות אלה קנא ונוקם ונוטר ובעל חמה .
כלומר: שהפעולות אשר כמותן נעשות על ידינו מתוך תכונה נפשית, והיא הקנאה או הפעלת נקמה או נטירה * או חמה, נעשים מצדו יתעלה מחמת חובת אותם אשר נענשו, לא מתוך התפעלות כלל, יתרומם מכל מגרעות. וכך כל הפעולות הם פעולות הדומות לפעולות הנעשות על ידי בני אדם מתוך התפעלות ותכונות נפשיות, והם נעשות מאתו יתעלה לא מתוך עניין נוסף על עצמו כלל.
וראוי למנהיג המדינה אם היה נביא להתדמות בתארים אלה, וייעשו על ידו פעולות [פה] אלו במידה ובמי שראוי לכך, לא מתוך סתם התפעלות, ולא ישחרר מוסרות הכעס, ואל יתן להתפעלויות להשתרש בו, כי כל התפעלות רעה. אלא ישמר מהן כפי יכולת האדם.
ויהיה פעמים למקצת בני אדם רחום וחנון, לא מתוך סתם רגישות וחמלה, אלא כפי הראוי, ויהיה פעמים למקצת בני אדם נוטר ונוקם ובעל חמה, כפי הראוי להם, ולא מתוך סתם כעס, עד שיצווה לשרוף אדם והוא בלתי כעוס ולא רגוז ולא שונא לו, אלא כפי שייראה לו שהוא חייב, ותהיה מגמתו להפיק מה שיש באותה הפעולה מן התועלת הגדולה לבני אדם רבים .
התבונן נא בפסוקי התורה כאשר צווה להשמיד שבעה עממים ואמר:
לא תחיה כל נשמה
סמך לכך מיד ואמר:
למען אשר לא ילמדו אתכם לעשות ככל תועבתם אשר עשו לאלוהיהם
וחטאתם לה' אלוהיכם ,
אמר: אל תחשוב כי זו אכזריות או שאיפת נקמה, אלא היא פעולה שמחייבת אותה המחשבה האנושית , לסלק כל מי שסטה מדרכי הצדק, ולפנות כל המעצורים המעכבים מלהגיע אל השלמות שהיא השגתו יתעלה.
ועם כל זה ראוי שיהו פעולות הרחמנות והסליחה והחמלה והחנינה באים מצד מנהיג המדינה הרבה יותר מפעולות העונשין, כי כל שלוש עשרה מידות הללו מידות רחמים פרט לאחת והיא:
פוקד עון אבות על בנים ,
כי אמרו 'ונקה לא ינקה' - עניינו ושירוש אינו משרש. ממה שנאמר:
ונקתה לארץ תשב .
ודע, כי אמרו 'פוקד עון אבות על בנים' אינו אלא בעון עבודה זרה בלבד, לא בשום עון אחר, והראיה על כך אמרו בעשרת הדברות:
על שלשים ועל רבעים לשנאי ,
ואינו נקרא שווא כי אם עובד עבודה זרה :
כי כל תועבת ה' אשר שנא ,
והגיע רק לרבעים כי תכלית מה שיכול האדם לראות מזרעו דור רביעי, וכאשר ייהרגו אנשי העיר עובדי עבודה זרה, ייהרג אותו הזקן העובד, וזרע זרע זרעו שהוא התולדה הרביעית. וכאלו הוא מתאר כי מכלל פקודותיו יתעלה, אשר מכלל פעולותיו בלי ספק, שייהרג זרע עובדי עבודה זרה, ואף על פי שהם קטנים, בכלל הוריהם ואבות הוריהם.
ודבר זה מצאנוהו נוהג בתורה בכל מקום, כמו שצווה בעיר הנידחת החרם אותה ואת כל אשר בה , כל זה כדי למחות אותם העקבות אשר גרמו להפסד העצום כמו שביארנו.
וכבר חרגנו ממטרת הפרק, אבל ביארנו מדוע קצר כאן מלהזכיר פעולותיו והסתפק באלו , ושיש צורך להן בהנהגת המדינות.
כי תכלית מעלת האדם להדמות לו יתעלה כפי היכולת, כלומר: שנדמה מעשינו למעשיו כמו שבארו בפירוש קדושים תהיו. אמרו: מה הוא חנון אף אתה היה חנון, מה הוא רחום אף אתה היה רחום . וכל עיקר הכוונה שהתארים המיוחסים לו הם תארי מעשיו, לא שהוא בעל איכות. [פו]
הערות:
הערת המתרגם: דרכו של רבנו לתאר את משה "רבן של חכמים" או "רבן של נביאים" וראה לקמן ח"ג סוף פרק יב. והלכות יסודי התורה פ"ז הל' ו.
הערת המתרגם: "נט'ר" אפשר לתרגם "עיון" כהר"ש, והעדפתי לתרגם "מבט" שהיא מבטאת חדירה מעמיקה יותר ממלת "עיון" וכפי שכתב רבנו לעיל פ"ד. ולעצם העניין ראה לעיל פרק ח, ופרק טז.
הערת המתרגם: וכתב רבנו בהלכות יסודי התורה פ"א הל' י: "מהו זה שבקש משה רבנו להשיג כשאמר הראני נא את כבודך, ביקש לידע אמיתת הימצאו של הקב"ה עד שיהיה ידוע בלבו כמו ידיעת אחד מן האנשים שראה פניו ונחקקה צורתו בלבו, שנמצא אותו האיש נפרד בדעתו משאר האנשים, כך ביקש משה רבנו להיות מציאות הקב"ה נפרדת בלבו משאר הנמצאים, עד שידע אמיתת הימצאו [פג] כאשר היא, והשיבו ב"ה שאין כוח בדעת האדם החי שהוא מחובר מגוף ונפש להשיג אמיתת דבר זה על בוריו, והודיעו ב"ה מה שלא ידע אדם לפניו ולא ידע לאחריו, עד שהשיג מאמיתת הימצאו דבר שנפרד הקב"ה בדעתו משאר גופי האנשים ועל דבר זה רמז הכתוב ואמר וראית את אחורי ופני לא יראו".
הערת המתרגם: שמות לג יג.
הערת המתרגם: ידוע הוא יחסו של רבנו לצומות של רשות וענויי הגוף כדי לקבל שכר לפי דמיונם, ראה הקדמתו לאבות פ"ד. אלא אם כן היו על דרך הרפוי לסילוק מידות רעות כמ"ש שם, ובהלכות תענית פ"ה הל' א שבזיכרון דברים אלו נשוב להטיב.
הערת המתרגם: כוונת רבנו לתפלה של אמירת מלים ללא השכלת מציאות ה' וייחודו באמת. ומכל מקום אם הייתה יציאתו של אדם זה מביהכ"נ כביאתו והיה זה שכרו שנמנע מרכילות ולה"ר בחוץ, אך אותו הבא בדרישות שררה וריב ומצה ומתיחות טובה קבירתו חי מתפלתו.
הערת המתרגם: וכדלעיל פרק יח.
הערת המתרגם: תרגמתי "סכ'ט" זעם, בעקבות רס"ג בתהלים סט כה: שפך עליהם זעמך.
הערת המתרגם: וכדלעיל פרק לו.
הערת המתרגם: אבל רמז רבנו כאן סוד ההשגחה אשר לקמן בח"ג פרק יז ובפרט בפרק נא ידובר בו בעטוף ובהעלם.
הערת המתרגם: ובמה יודע אפוא כי מצאתי חן בעיניך אני ועמך וכו', שמות לג טז.
הערת המתרגם: גם את הדבר הזה אשר דברת אעשה כי מצאת חן בעיני, שם לג יז.
הערת המתרגם: שמות לג יח.
הערת המתרגם: שם לג יט. וראה לקמן הערה .
הערת המתרגם: שם לג כ.
הערת המתרגם: "ערץ'" שיהו נסקרים לפניו. ואפשר לתרגם "שהציג" "בהצגתם".
הערת המתרגם: בראשית א לא.
הערת המתרגם: קשר עולם השכלים לעולם הגלגלים והשפעת עולם הגלגלים על העולם השפל. וראה לקמן ח"ב פרק ד, ופרק י.
הערת המתרגם: במדבר יב ז.
הערת המתרגם: בלתי מעורערת ולא מפוקפקת.
הערת המתרגם: אפשר לתרגם: אשר דרכם הוא נודע.
הערת המתרגם: שמות לד ו-ז.
הערת המתרגם: ראש השנה יז ב. במדבר רבה פרשה כא יז. ובתנא דבי אליהו זוטא נאמר אני אעביר כל טובי אלו הן שלוש עשרה מדות.
הערת המתרגם: בשימוש חז"ל.
הערת המתרגם: אבות פ"ה יב-יג ובר"ש הוחלפו.
הערת המתרגם: אפשר: והסתפק. או: והיה די לו בהזכרת אלו השלש עשרה מדות. וראה בתשובותיו מהד' י, בלאו סי' רסז.
הערת המתרגם: ואפשר היה לספור מידות [פד] למכביר.
הערת המתרגם: בר"ש "אחרית" ולא דק.
הערת המתרגם: שמות לג יג.
הערת המתרגם: "לטף" ניהול הדבר והטפול בו בעדן וברוך ובתבונה לפי דרכו. ובר"ש "דקות הנהגתו" וברי"ח "טוב הנהגתו".
הערת המתרגם: אומניו, הוריו או זולתם.
הערת המתרגם: וראה לקמן ח"ב פרק יז.
הערת המתרגם: תהלים קג יג.
הערת המתרגם: מלאכי ג יז.
הערת המתרגם: כי כל אלה הם ממאורעות הגוף, וראה לעיל פרק לח. וכמ"ש בהלכות יסודי התורה פ"א הל' יא כיון שנתברר שאינו גוף וגויה יתברר שלא יארע לו אחד ממאורעות הגופות... ואינו משתנה שאין לו דבר שיגרום לו שינוי .
הערת המתרגם: שופטים כא כב. ובר"ש חנוני אתם רעי. איוב יט כא.
הערת המתרגם: בראשית לג ה.
הערת המתרגם: שם לג יא.
הערת המתרגם: כל עצם המצאת המציאות ואף ניהולה אינו אלא חסד מאתו יתעלה, כי לא רק שאין המציאות מחויבת המציאות אלא אף חיוב רצוני לא היה קיים. וראה גם לעיל פרק נב, לעניין גמילות התארים היחסיים.
הערת המתרגם: "חרת'א" מקבילה ל"זרע" והוראתה לעומק הדורות ללא הגבלת התילדות, ויתכן שהיה אפשר לתרגמה "צאצא".
הערת המתרגם: כעין ותבקע האדמה אשר תחתיהם, במדבר טז לא. וראה סוף מאמר תחית המתים (מהדורתי פסקא י).
הערת המתרגם: רעידות האדמה הגורמות להרס מבנים וקבירת כל אשר בתוכם.
הערת המתרגם: ראה בבא קמא פ"י מ"ה מהדורתי הערה , וכבר אירע זה בימינו.
* . תרגמתי "חקד" נטירה, בעקבות רס"ג בויקרא יט יח. ואפשר גם לתרגם "משטמה" שגם אותה תרגם רס"ג בבראשית כז מא "חקד", ויתכן כי משטמה הייתה מבטאה יותר את העניין, אם כי שתיהן התפעלויות נפשיות.
הערת המתרגם: ראה נחום א ב.
הערת המתרגם: אם הוא נביא ופועל על פי הדיבור [פה] הוראת שעה אף שלא ככתוב בתורה כמעשה אליהו בהר הכרמל "וישחטם שם" או כל מנהיג שאינו נביא על פי התורה בעדים והתראה ודיינים וכל יתר הגדרים המפורטים בתורה שבכתב ושבעל פה.
הערת המתרגם: במחשבה ובחישוב.
הערת המתרגם: ואז ייהפכו להיות בו תכונות מגרעתיות נפשיות. כי כאשר האדם חוזר פעמים רבות על פעולה שיש בה עוררות כוח מכוחות הנפש נעשית לו תכונה.
הערת המתרגם: כדלקמן, וגם מעין וכל העם ישמעו וייראו ולא יוסיפו לעשות כדבר הזה עוד.
הערת המתרגם: דברים כ טז.
הערת המתרגם: שם כ יח.
הערת המתרגם: כלומר: שגם השכל האנושי מחייב אותה, ולא רק דעת עליון אשר שביליה נעלמים מאתנו. וכתבתי כאן "שכל" כלשון בני אדם.
הערת המתרגם: שמות לד ז.
הערת המתרגם: ישעיה ג כו. וראה שו"ת רבנו מהדורת י, בלאו סי' רסז שאז טרם הכריע כפי שכתב כאן.
הערת המתרגם: שמות כ. דברים ה.
הערת המתרגם: וכדלעיל פרק לו.
הערת המתרגם: דברים יב לא.
הערת המתרגם: אפשר לתרגם: והסתפק ברבעים.
הערת המתרגם: דברים יג טז. ורבע לשיטתו ולגרסתו בספרי שגם הקטנים נהרגים, וכמו שכתב בהלכות עבודה זרה פ"ד הל' ו. וראה כסף משנה ומגדל עוז שם. והדברים עתיקים.
הערת המתרגם: שלוש עשרה המידות.
הערת המתרגם: ראה גם לעיל פרק כד.
הערת המתרגם: ויקרא יט ב.
הערת המתרגם: ספרי דברים יא כב לפסוק "ללכת בכל דרכיו", ובספר המצוות, עשה ח', גרס: "מה הקב"ה נקרא רחום אף אתה היה רחום". וכן כולן בתוספת "נקרא". וכך כתב גם בהלכות דעות פ"א הל' ו: "כך למדו חכמים בפירוש מצוה זו מה הוא נקרא חנון אף אתה היה חנון, מה הוא נקרא [פו] רחום אף אתה היה רחום, מה הוא נקרא קדוש אף אתה היה קדוש. ועל דרך זו קראו הנביאים לאל בכל אותן הכנויין ארך אפים ורב חסד צדיק וישר תמים גיבור וחזק וכיוצא בהן, להודיע שהן דרכים טובים וישרים, וחייב אדם להנהיג עצמו בהן ולהדמות אליו כפי כוחו". ע"ש. וראה גם אפלטון בתיאיטיטוס מהד' רות עמ' . וראה גם פאידרוס מהד' הלר עמ' . וראה גם לקמן פרק סט.
<h2>פרק [נה]</h2>
כבר קדם לנו בכמה מקומות במאמר זה -
שכל מה שמביא להגשמה חובה בהחלט לשלול אותו ממנו.
וכן לשלול ממנו כל התפעלות , כי כל ההתפעלויות מחייבות שינוי , ושהגורם לאותן ההתפעלויות, זולת המתפעל בלי ספק . ואלו היה יתעלה מתפעל באיזה אופן מאופני ההתפעלות, היה זולתו הפועל בו והמשנה אותו .
וכן חובה בהחלט לשלול ממנו כל העדר , ושאין שום שלמות נעדרת ממנו פעם ומצויה פעם אחרת. לפי שאם נניח את זאת, יהיה שלם בכוח, וכל כוח נצמד לו ההעדר בהחלט , וכל שיוצא מן הכוח אל הפועל הכרחי שיהא לו מוציא זולתו, מצוי בפועל, שהוציאו .
ולפיכך חיובי שיהו כל שלמויותיו מצוים בפועל, ולא יהא לו מאומה בכוח כלל.
וממה שחובה בהכרח לשלול ממנו גם הדימוי באיזה שיהיה מן הנמצאים, וזה דבר שכל אחד חשב עליו , וכבר ביאר בספרי הנביאים שלילת הדימוי ואמר:
ואל מי תדמיוני ואשוה
ואמר:
ואל מי תדמיון אל ומה דמות תערכו לו ,
ואמר:
מאין כמוך ה' ,
וזה הרבה.
נמצא כלל הדברים שכל דבר המביא לאחד מארבעת האופנים הללו חובה בהכרח לשללו ממנו בהתאם להוכחה הברורה. והם:
כל מה שמוביל אל הגשמיות,
או מה שמוביל להתפעלות ושינוי,
או מה שמוביל להעדר כגון שלא יהא לו דבר בפועל ואחר כך יצא לפעל,
או מה שמוביל לדימוי איזה שהוא מברואיו.
ואלה מכלל תועליות מדעי הטבע בידיעת ה', לפי שכל מי שאינו יודע אותם המדעים לא ירגיש מגרעת ההתפעלויות, ולא יבין עניין מה שבכוח ומה שבפועל, ולא ידע חיוב ההעדר לכל מה שבכוח, ושמה שהוא בכוח גרוע מן המתעורר ליציאת אותו הכוח אל הפועל וגם המתעורר גרוע ביחסו אל הדבר אשר מחמתו נתעורר כדי שימצא בפועל .
ואם ידע כל הדברים הללו, ולא ידעם בהוכחותיהם, הרי לא ידע את הפרטים שהם חיוביים מן ההקדמות הכלליות הללו חיוב הכרחי , ולפיכך לא תהא אצלו הוכחה [פז] במציאות הבורא, ולא בחיוב שלילת כל הסוגים הללו ממנו.
ואחר שהקדמתי הצעה זו אחל בפרק אחר, אבאר בו ביטול מה שחושבים סוברי התארים העצמיים לו, וזה לא יבינהו אלא מי שכבר קדמה לו ידיעה בתורת ההגיון ובטבע המציאות. [פח]
הערות:
הערת המתרגם: פרקים א, ט, יח-כב, כו-כח, לה, לו, מו-מח.
הערת המתרגם: כי כל התפעלות ממאורעות הגופות, ולכן אין הבדל בינה לבין ההגשמה המוחלטת.
הערת המתרגם: כבר ציינתי כמה פעמים ללשונו בהלכות יסודי התורה פ"א הל' יא. וראה גם סנהדרין פ"י מ"א היסוד השני והשלישי. ראה מהדורתי שם.
הערת המתרגם: כי כל התפעלות היא תוצאה של התרשמות מדברים חיצוניים, על ידי ראייה או שמיעה.
הערת המתרגם: וכיון שאין בלתו וברואיו, יוצא אפוא שברואיו הם המפעילים אותו, והרי יתפאר הגרזן על החוצב בו. וכמה מפליאה היא דרשת ר' אלעזר בסוכה יד א, ואף בנוסחתה המעודנת ביבמות סד א.
הערת המתרגם: השוה לקמן ח"ג תחילת פרק יט, ושים לב גם לניסוח.
הערת המתרגם: כי העדרו אי פעם זוהי עצם מציאותו בכוח.
הערת המתרגם: ונמצא שיש עוד זולתו קדמון שהוציאו מן הכוח אל הפעל, והרי זו שניות, אלא שהיא מסותרת. וראה לקמן ח"ב פרק יח סתירת דברי האומרים כי עצם יצירתו המציאות אחר שלא הייתה היא יציאה מן הכוח אל הפעל.
הערת המתרגם: אפשר: הרגיש בו. עלה על דעתו.
הערת המתרגם: הבורא.
הערת המתרגם: ישעיה מ כה.
הערת המתרגם: שם מ יח.
הערת המתרגם: ירמיה י, ו.
הערת המתרגם: הגשמה, התפעלות, העדר, דימוי.
הערת המתרגם: לא יבין את הכלל שההתפעלות ממאורעות הגופות בהחלט.
הערת המתרגם: כי מה שבכוח עדין העדר גמור, ואלו המתעורר נמצא בפעולה ובתהליך יציאה אל הפעל.
הערת המתרגם: כי המפעיל נמצא כבר בפועל, בבחינת עילה, והנפעל בבחינת עלול. וכידוע פתוח ההבחנות הללו בין מה שבכוח ושבפועל נעשו על ידי ארסטו בספריו במטאפיזיקה, ובייחוד בספר ט, ע"ש. וכבר העירו כי הגרעין הבסיסי לכל ההבחנות העיוניות הללו נמצא כבר בשיחת סוקראטיס, ראה אפלטון בספרו תיאיטיטוס מהד' רות עמ' ובהערה שם.
הערת המתרגם: כי יסוד הוא בכל מדע שידיעת הכללים ללא ידיעת הדרכים אשר הובילו אל הכללים, עדין אינה מבטיחה את ידיעת כל הפרטים הנובעים מאותם הכללים. [פז]
<h2>פרק [נו]</h2>
דע, כי הדימוי הוא יחס מסוים בין שני דברים , וכל שני דברים שלא ישוער ביניהם יחס כך לא יצטייר ביניהם דימוי, וכן כל שאין ביניהם דימוי אין יחס ביניהם.
המשל בכך: שאין לומר החום הזה דומה למראה הזה, ולא הקול הזה דומה למתיקות הזו, וזה דבר מובן מאליו.
וכיון שהיחס בינינו לבינו יתעלה מסולק , כלומר: בינו ובין כל שזולתו, נתחייב גם סילוק הדימוי .
ודע שכל שני דברים שהם תחת מין אחד, כלומר: שתהא מהותם יחד אחת, אלא שהם שונים בגודל ובקוטן, או בחוזק ובחולשה, או כיוצא בכך, הרי הם יחד דומים בהחלט ואף על פי שהם שונים באופן שוני זה .
המשל בכך: שהחרדל וגלגל הכוכבים הקבועים דומים בשלושת הממדים . ואף על פי שזה בתכלית הגודל וזה בתכלית הקוטן, עניין מציאות הממדים בהן אחד; וכן הדונג המותך בחום השמש וביסוד האש דומים בחום , ואף על פי שאותו החום בתכלית החוזק והחום הזה בתכלית החולשה, אלא שעניין התגלות האיכות הזו בהם יחד שווה.
וכך היה ראוי שיבין מי שהוא בדעה שיש שם תארים עצמיים יתואר בהם הבורא, והם: שהוא מצוי, וחי, ויכול, ויודע , ורוצה, שאין אותם העניינים מתייחסים אליו ואלינו בעניין אחד, ויהיה השוני בין אותם התארים ובין תארינו ביותר גדול, או ביותר שלם, או ביותר תמידי, או ביותר יציב, עד שתהא מציאותו יותר יציבה ממציאותנו, וחייו יותר תמידיים מחיינו, ויכולתו יותר גדולה מיכולתנו, וידיעתו יותר שלמה מידיעתנו, ורצונו יותר נעלה מרצוננו, והגדרה אחת כוללת שני העניינים כפי שמדמים אלה .
אין הדבר כן כלל! כי המושג "יותר מ..." אינו נאמר אלא בין דברים שייאמר עליהם אותו העניין פחות או יותר , וכיון שהדבר כן נתחייב הדימוי.
ולפי שיטתם, שהם סוברים שיש שם תארים עצמיים, הרי כשם שחיובי שתהא עצמותו יתעלה בלתי דומה לשאר העצמים, כך היה ראוי שיהו תאריו העצמיים, כפי שהם חושבים, בלתי דומים לשאר התארים, ואין הגדרה אחת כוללתם. [פח]
ולא כן עשו, אלא חושבים כי הגדרה אחת כוללתם, ושאין דמיון ביניהם .
הנה נתבאר למי שמבין עניין הדימוי, שאין אנו אומרים עליו יתעלה ועל כל שזולתו 'מצוי', כי אם בשיתוף בהחלט; וכן לא הונחו בסתם הידיעה והיכולת והרצון והחיים עליו יתעלה ועל כל בעל ידיעה ויכולת ורצון וחיים כי אם בשיתוף בהחלט, אשר אין שום דמיון עניני ביניהם כלל.
ואל יעלה על דעתך שהם נאמרים בספוק. כי השמות הנאמרים בספוק הם השמות הנאמרים על שני דברים שיש ביניהם דמיון בעניין מסוים, ואותו העניין בהם מקרה, ואיננו המעמיד עצמות כל אחד מהם . ודברים הללו, המיוחסים לו יתעלה, אין הם מקרים אצל אף אחד מבעלי העיון , והתארים הללו אשר לנו, כולם מקרים לפי השקפת ה"מתכלמין" . ומי יתן אפוא וידעתי מאין בא הדימוי, כדי שתכללם הגדרה אחת, שאז יהיו נאמרים מתוך אי הקפדה כפי שחושבים.
הנה זו הוכחה חותכת, כי התארים הללו המיוחסים לו, אין בין עניינם ועניין אלה הידועים אצלנו שתוף כלל, ולא בשום אופן, ואין השיתוף כי אם בשם ולא יותר.
וכיון שהדבר כן, אין ראוי להיות בדעה שהם עניינים נוספים על העצמות, כעין התארים הללו שהם נוספים על עצמותנו בגלל שיש ביניהם שתוף בשם.
והנה עניין זה נעלה מאוד אצל היודעים, זכרהו ודעהו כראוי לו , כדי שיהיה מעותד למה שברצוני להבינך אותו . [פט]
הערות:
הערת המתרגם: "נסיבה' מא" יחס מסוים, יחס מה. ובר"ש "יחס אחד מבין" ואינו נכון.
הערת המתרגם: שיש להם סגולה משותפת איכותית או כמותית, עצמית או מקרית, וכפי שיוסבר להלן.
הערת המתרגם: אפשר לתרגם "החריפות", כי "חרארה" הוראתה גם חום וגם חריפות, וכל דבר למד מעניינו. ומבחינה עניינית כאן אין הבדל, אם כי נראה ש"חריפות" עדיפה בהקבל למתיקות.
הערת המתרגם: אפשר: אינו קיים, נעדר.
הערת המתרגם: ראה גם לעיל פרק נב.
הערת המתרגם: הגודל והקוטן החוזק והחולשה.
הערת המתרגם: עליו ראה לקמן ח"ב פרק ד, וח"ג פרק יד.
הערת המתרגם: אורך, רוחב, וגובה.
הערת המתרגם: דוגמא ראשונה מן הכמות, וזו האחרונה מן האיכות.
הערת המתרגם: "עאלם" יודע. ור"ש כנראה לא החליט אם לתרגמה "יודע" או "חכם" לפיכך כתב "ויודע וחכם".
הערת המתרגם: כאן תרגם הר"ש "וחכמתו" בלבד.
הערת המתרגם: השוה גם לעיל פרק לה.
הערת המתרגם: סוברי התארים העצמיים.
הערת המתרגם: "תואטו" נאמרת על דבר שנעשה בהסכמה תוך ויתורים הדדיים. ונאמרת גם על שימוש במלים שלא במובנן הנכון מתוך אי הקפדה. אף כאן אין לומר זה חם מזה או גדול מזה, אלא על שני דברים שיש ביניהם סגולה משותפת כל שהיא, אפילו היה השיתוף רק מבחינה אחת או אפילו ממקצתה, אבל כלפי ה' הרי אינו שייך שום דמיון ואף לא צל של דמיון מאיזו בחינה שהיא, אף אם ננהג באי הקפדה. ולפיכך תרגמתי "פחות או יותר". ובר"ש ורי"ח "בהסכמה".
הערת המתרגם: עם זולתם.
הערת המתרגם: שתי סתירות נגדיות [פח] קשורות יחד, והרי ברור כשיש שתי הנחות כאלה, אחת היא שחושבים עליה ברצינות והשניה פטום מלים, ואם כן איזו היא? וראה גם לעיל פרק נא.
הערת המתרגם: ככל שתופי השמות וההשאלות.
הערת המתרגם: בר"ש "חכמה" וראה לעיל הערה - .
הערת המתרגם: כלומר: שאינו מגדיר מהותו האמיתית של כל אחד מהן. וכך הגדיר רבנו במלות ההגיון שער יג א השמות המסופקים וז"ל "השם המסופק, הוא השם הנאמר על שתי עצמויות או יותר בגלל עניין מסוים המשותף ביניהם, ואין העניין ההוא המגדיר אמיתת כל אחד מהם. לדוגמא: שם ה"אדם" הנאמר על ראובן החי ההוגה, ועל איש אחר מת, ועל תבנית האדם הנעשית מן העץ או מן האבן או באחד מאופני הציור. הרי שם זה נאמר עליהם בגלל שיתופם בעניין אחד והוא תבנית האדם ותוארו. ואין התבנית והתואר מגדירים אמיתת האדם. והרי הוא דומה לשם הנאמר מתוך אי הקפדה ("תואטו" וראה לעיל הערה ), שהוא מחמת שיתוף עניין מסוים בשתי העצמויות יחד נאמר עליהם "אדם", והרי הוא דומה לשם שהוא לגמרי משותף, מפני שאמיתת עצמות זו זולת אמיתת האחרת, ומשום כך נקרא מסופק".
הערת המתרגם: אינם מקרים לו יתעלה לפי השקפת שום אדם מבעלי העיון.
הערת המתרגם: לבני אדם.
הערת המתרגם: ראה לקמן ח"א פרק עג הקדמה רביעית.
הערת המתרגם: "תואטו" וראה לעיל הערה .
הערת המתרגם: ידיעה יסודית, לא רק ידיעת המונחים הכלליים בלבד, וכדלעיל סוף פרק נה.
הערת המתרגם: בשני הפרקים דלקמן שכל אחד מהן עמוק מקודמו, ולעצם מושג הדימוי הנדון בפרק זה ראה גם מאמר אבינצר אלפאראבי "אלמסאיל אלפלספיה" קטע . [פט]
חלק ראשון
<h2>פרק [נז]</h2>
בתארים. עמוק ממה שקדם
ידוע, כי המציאות מקרה הוא שקרה לנמצא , ולפיכך היא עניין נוסף על מהות הנמצא . זהו הדבר הברור החיובי לכל מה שיש למציאותו סיבה , שמציאותו עניין נוסף על מהותו.
אבל מה שאין סיבה למציאותו, [פט] והוא ה' יתהדר ויתרומם לבדו, כי זהו עניין אמרנו עליו יתעלה שהוא מחויב המציאות, הרי מציאותו - עצמותו ואמיתתו, ועצמותו מציאותו, ואינו עצמות שקרה לה שנמצאת, שתהיה מציאותה עניין נוסף עליה. כיון שהוא מחויב המציאות תמיד, לא מאורע אירע לו ולא מקרה קרה לו.
נמצא אפוא שהוא מצוי לא במציאות, וכך חי לא בחיות , ויכול לא ביכולת, ויודע לא בידיעה , אלא הכל חוזר לעניין אחד שאין בו ריבוי כמו שיתבאר .
וממה שצריך לדעת עוד, כי האחדות והריבוי - מקרים שאירעו לנמצא מחמת היותו הרבה או אחד, כבר נתבאר זה במה שאחרי הטבע . וכשם שהמספר אינו עצם הנספרים, כך אין האחדות עצם הדבר המיוחד, כי כל אלו מקרי,ם מסוג הכמות המחולקת, המשיגה את הנמצאים המעותדים לקבלת כעין המקרים הללו.
אבל מחויב המציאות הפשוט באמת, אשר לא תשיגהו הרכבה כלל, הרי כשם שמוכחש בו מקרה הריבוי כך מוכחש בו מקרה האחדות, כלומר: שאין האחדות עניין נוסף על עצמותו, אלא הוא אחד לא באחדות .
ואל תתבונן בעניינים העמוקים הללו, העלולים להיעלם מן המחשבות, בביטויים הרגילים, אשר הם הגורם הגדול להטעיה , כי ביטויי ההסברה מצומצמים לנו מאוד מאוד בכל לשון, עד שלא יצטייר לנו אותו העניין אלא על ידי אי הקפדה בהסברה.
ולכן, כאשר רצינו להורות שאין ה' רבים, אין האומר יכול לומר אלא 'אחד', ואף על פי שהאחד והרבים מחלקי הכמות.
ולפיכך נסכם את העניין ונדריך את המחשבה על אמיתת העניין, באומרנו 'אחד' - לא באחדות , כמו שאנו אומרים 'קדמון' להורות על היותו בלתי מחודש. ויש באמרנו 'קדמון' מאי ההקפדה מה שהוא ברור וגלוי, כי לא ייאמר קדמון אלא למה שישיגהו הזמן, שהוא מקרה לתנועה, שהיא שייכה לגוף , ועוד שהוא מסוג הנספח. כי אמרך 'הקדמון' במקרה הזמן, כאמרך 'הארוך' ו'הקצר' במקרה הקו * .
וכל אשר לא ישיגהו מקרה הזמן, אין לומר בו באמת לא קדמון ולא מחודש , כמו שלא ייאמר במתיקות [צ] לא עקום ולא ישר, ולא ייאמר בקול לא מלוח ולא תפל.
ודברים אלו לא נעלמו ממי שהורגל להבין את העניינים כפי אמיתתן , ובחנם בהשגת השכל אותם והפשטתו אותם לא באופן הכללי אשר המלים מורים עליו.
וכל מה שתמצא בכתובים בתאריו יתעלה 'ראשון' ו'אחרון' הוא כמו תארו יתעלה בעין ואוזן. והכוונה בכך שהוא יתעלה לא ישיגהו שינוי ולא יתחדש לו עניין כלל, לא שהוא יתעלה נכלל תחת הזמן, שאז תמצא השוואה מסוימת בינו לבין זולתו ממה שתחת הזמן, ויהיה ראשון ואחרון. ואין כל הביטויים הללו אלא כלשון בני אדם . כך אמרנו אחד - עניינו שאין כיוצא בו, לא שעניין האחדות נספח לעצמותו. [צא]
הערות:
הערת המתרגם: כבר העירו רוב המפרשים כי הנחה זו על פי ארסטו במטפיזיקה ספר ה ז וכפירוש אבן סינא. וכבר קמו עליה עוררים רבים, ובראשם הפילוסוף אבן רשד ואחרים. ורבנו לא חש להם, כי אצלו לא האומר ולא ריבוי האומרים סברא מסוימת הוא הקובע אמיתתה, אלא הכרע דעתו הוא, תוך בחינת הסברא עצמה, וכפי שכבר אמר סוקרטיס: "אלו הייתה האמת נבחנת לפי רוב אומריה, כי אז תהיינה אמתויות רבות". ראה אפלטון בספרו תיאיטיטוס מהד' רות עמ' .
הערת המתרגם: כלומר: כל נמצא מוגדרת עצמותו מבחינה ציורית בכמותו איכותו ותבניתו, אך עצם מציאותו הנה מקרה בעצמותו.
הערת המתרגם: כלומר: הגדרה [פט] יסודית זו אינה שייכת אלא לכל מסובב על ידי סיבה ועלול על ידי עילה.
הערת המתרגם: ואין לו הגדרה מהותית מחוץ למציאותו.
הערת המתרגם: כיון שהגענו לידי הכרה זו כי הביטוי "מצוי" שאנו אומרים עליו יתעלה שונה הוא ביסודו משאר הנמצאים, שהראשון עצמות והאחרון מקרה, מעתה לא קשה לנו להבחין בין הביטויים "חי", "יכול", "יודע" הנאמרים כלפיו, ושהם ביחס אלינו מקרים.
הערת המתרגם: אף כאן לא החליט הר"ש היאך לתרגם "עאלם" וכפלה וכתב "ויודע לא במדע וחכם לא בחכמה" וראה לעיל פרק נו הערה .
הערת המתרגם: להלן בפרק זה.
הערת המתרגם: כי גם האחד הוא הגדרה מתחום הכמות, וכדלקמן.
הערת המתרגם: מטפיזיקה ספר י פ"ב.
הערת המתרגם: בר"ש "המתפרק".
הערת המתרגם: אפשר לתרגם: בטל.
הערת המתרגם: וכתב רבנו בהלכות יסודי התורה פ"א הל' ז: "א-לוה זה אחד הוא ואינו שנים ולא יותר על שנים, אלא אחד שאין כיחודו אחד מן האחדים הנמצאים בעולם, לא אחד כמין שהוא כולל אחדים הרבה, ולא אחד כגוף שהוא נחלק למחלקות ולקצוות, אלא יחוד שאין יחוד אחר כמותו בעולם". ובפירושו לסנהדרין פ"י מ"א כתב: "והיסוד השני אחדותו יתעלה, והוא שזה עילת הכל אחד, לא כאחדות המין ולא כאחדות הסוג, ולא כדבר האחד המורכב שהוא מתחלק לאחדים רבים, ולא אחד כגוף הפשוט שהוא אחד במספר אבל מקבל החלוקה והפיצול עד בלי סוף, אלא הוא יתעלה אחד, אחדות שאין אחדות כמוה בשום פנים".
הערת המתרגם: אפשר: ואל תבחן עניינים.
הערת המתרגם: כלומר: אל תתבונן בפשט המלים "אחד ולא באחדות", "יכול ולא ביכולת" וכל השאר, שהן כעין שטר ושוברו עמו, כי הדברים הללו נבחנים בשכל ולא במלים, ומלים אלה הונחו בגלל קוצר יכולתנו וצמצום אוצר לשוננו, שגורם המגבלות בתחומים אלו הוא עצם היותנו בני אדם מורכבים מחומר ועוד.
הערת המתרגם: בר"ש "ממבדילי".
הערת המתרגם: נחדיר לתודעת שומעי לקחנו.
הערת המתרגם: והן הן דברי רס"ג באמונות ודעות מאמר שני פ"ד ופ"ו.
הערת המתרגם: לתנועת הגלגל. וראה לעיל פרק נב. ולקמן ח"א פרק עג הקדמה שלישית.
הערת המתרגם: "אלמצ'אף" מעשר האמירות-הקטיגוריות של אריסטו. ותרגם הר"ש "המצטרף". וראה מלות ההגיון שער עשירי, ורס"ג באמונות ודעות מאמר ב פרק ט והלאה, ראה שם מהדורתי.
* . לפי כ"י ב. ס. ק. במקרה הכמות. ונראה שהוא נכון יותר.
הערת המתרגם: כיון שהוא מחוץ לכל מסגרת של זמן אי אפשר להחיל עליו מושגי הזמן כגון "קדמון" וכדומה. והרש"ט [צ] במורה המורה נסה לשבש קטע זה ולתרגם במקום "מקרה" "רוחב".
הערת המתרגם: לא כפי שהוא רוצה לראות אותם.
הערת המתרגם: מדובר על כל עניין גשמי או רוחני, הרוצה להכיר דבר לאמתו עליו לפשטו מכל מה שטפלו עליו ואפפוהו, ואחרי כן לנתחו לנתחיו מבחינותיו השונות ולבחון כל דבר בפני עצמו מכל צדדיו.
הערת המתרגם: אפשר: לא בהכללה.
הערת המתרגם: כגון בישעיה מד ו.
הערת המתרגם: בראשון ואחרון.
הערת המתרגם: ראה לעיל פרק כו.
הערת המתרגם: דברים ו ד.
הערת המתרגם: מקרה. ובר"ש "דבק". [צא]
<h2>פרק [נח]</h2>
עמוק ממה שקדם
דע, כי תיאור ה' יתהדר ויתרומם בשלילות, הוא התיאור הנכון אשר לא יבואהו מאומה מאי הדיוק , ואין בו מגרעת כלפי ה' כלל ולא בשום אופן. אבל תיאורו בחיוביים, יש בו מן השיתוף והמגרעת מה שכבר ביארנוהו .
וראוי שאבאר לך תחלה היאך הן השלילות תארים מבחינה מסוימת, ובמה הם נבדלים מן התארים החיוביים, ואחר כן אבאר לך היאך אין לנו דרך לתארו כי אם בשלילות לא יותר.
ואומר, כי התואר אינו הוא המייחד את המתואר לבדו עד שלא ישתתף באותו התואר עם זולתו, אלא התואר פעמים שהוא גם תואר למתואר ואף על פי שהוא משותף בו עם זולתו ולא יושג בו יחוד.
המשל בזה, אם ראית אדם במרחק, ושאלת ואמרת מה הוא זה הנראה, ואמרו לך חי, הרי זה תואר בלי ספק לזה הנראה, ואף על פי שאינו מייחדו מכל מה שזולתו , אלא שהושג בו ייחוד מסוים, והוא שזה הנראה אינו גוף ממין הצומח ולא ממין הדומם .
וכך גם אם היה בבית הזה אדם, וידעת שיש בו גוף מסוים, אלא שאינך יודע מהו, ושאלת ואמרת מה יש בבית הזה, ואמר לך המשיב אין בו דומם ולא גוף צומח, הרי הושג ייחוד מסוים, וידעת שיש בו חי, ואף על פי שאינך יודע איזה חי הוא.
הרי בדרך זו משותפים תארי השלילה לתארים החיוביים, לפי שבהכרח הם מייחדים יחוד מסוים, ואף על פי שאין בהם מן הייחוד אלא סילוק מה שנשלל מכל מה שהיינו חושבים אותו בלתי שלול.
אבל הצד אשר בו נבדלים תארי השלילה מתארי החיוב הוא, שתארי החיוב, ואף על פי שאינם מייחדים, הרי הם מורים על [צא] חלק מכללות הדבר המבוקשת ידיעתו, אם חלק ממהותו אם מקרה ממקריו . ותארי השלילה אינם מודיעים לנו מאומה מן העצמות אשר ידיעתה מבוקשת מה היא, אלא אם כן היה הדבר בדרך ההיקש כפי שהמשלנו.
ואחר הקדמה זו אומר, כי ה' יתהדר ויתרומם כבר הוכח שהוא מחויב המציאות, ושאין בו הרכבה, כמו שנוכיח , ואין אנו משיגים אלא אנוכיותו בלבד לא מהותו, ולכן הבל הוא שיהיה לו תואר חיובי, לפי שאין לו אנכיות מחוץ למהותו שאז יורה התואר על אחד מהן, כל שכן שתהא מהותו מורכבת שאז יורה התואר על חלקיה, כל שכן שיהו לו מקרים שאז יורה התואר גם עליהם, ולכן אין תואר חיובי כלל.
אבל תארי השלילה הם אשר ראוי להשתמש בהן להנחית המחשבה למה שראוי להיות בדעה עליו יתעלה , לפי שלא יבוא על ידן ריבוי כלל, והם מנחים את המחשבה אל תכלית מה שאפשר לאדם להשיג ממנו יתעלה.
המשל בכך:
כבר הוכח לנו חיוב מציאות דבר מה זולת אלו העצמויות המושגות בחושים, ואשר את ידיעתם מקיף השכל, ולפיכך אמרנו על זה שהוא מצוי, העניין - ביטול העדרו.
ואחר כך השגנו כי המצוי הזה אינו כמו מציאות היסודות, דרך משל, שהם גופים מתים, ולכן אמרנו שהוא חי, העניין שהוא יתעלה אינו מת .
ואחר כך השגנו עוד כי המצוי הזה אינו כמציאות השמים שהם גוף חי, לפיכך אמרנו שאינו גוף.
ואחר כך השגנו כי המצוי הזה אינו כמציאות השכל אשר אינו גוף ולא מת אלא שהוא עלול , לפיכך אמרנו שהוא יתעלה קדמון, העניין שאין לו עילה שהמציאתו.
ואחר כך השגנו כי המצוי הזה אין מציאותו שהיא עצמותו דיה לו בלבד שיהא מצוי , אלא שופעים ממנו מציאויות רבות, ואין זה כשפיעת החום מן האש, ולא כחיוב האור מן השמש , אלא שפע שהוא [צב] מושך לה תמיד קיום וסדר בניהול מחוכם כמו שנבאר .
והרי אמרנו בו בגלל עניינים אלו שהוא יכול ויודע ורוצה , המטרה בתארים הללו שהוא אינו קצר יכולת , ולא סכל , ולא יעלם ממנו , ולא יזניח .
ועניין אמרנו שאינו קצר יכולת, שיש במציאותו די להמצאת דברים אחרים זולתה.
ועניין אמרנו לא סכל, שהוא משיג, כלומר: חי, לפי שכל משיג חי .
ועניין אמרנו שלא יעלם ממנו ולא יזניח, שכל אותם הנמצאים נוהגים לפי סדר וניהול ואינם מוזנחים והווים איך שיזדמן, אלא כהוויית כל מה שמנהל בעל רצון בכוונה ורצון .
ואחר כך השגנו כי המצוי הזה אין אחר כמוהו, לפיכך אמרנו הוא אחד העניין שלילת הריבוי.
הנה נתבאר לך, שכל תואר שאנו מתארים אותו בה, הוא או תואר פעולה, או שיהיה עניינו שלילת העדרו אם הייתה המטרה בו השגת עצמותו לא פעולתו. וכן אין אנו משתמשים בשלילות אלו, ואין נאמרים עליו יתעלה בסתם אלא על הדרך שכבר ידעת, שאפשר לשלול מן הדבר מה שאין דרכו שימצא לה. כדרך שאנו אומרים על הקיר שאינו רואה .
והרי יודע אתה, המעיין במאמר זה, כי השמים הללו והם גוף נע כבר זרתנום ומדדנום באמת המידה, והקיפה ידיעתנו מידות חלקים מהם ורוב תנועותיהם, נלאו שכלינו תכלית הליאות מלהשיג מהותם, על אף שאנו יודעים שהם בעלי חומר וצורה בהחלט, אלא שאינם כמו החומר הזה אשר בנו, ולפיכך אין אנו יכולים לתארם אלא בשמות בלתי מוגדרים לא בחיוב המוגדר . שאנו אומרים כי השמים לא קלים ולא כבדים ולא מתפעלים, ולפיכך אינם מקבלים רשמים, ואינם בעלי טעם ולא בעלי ריח וכיוצא בשלילות אלו, כל זה בגלל אי ידיעתנו אותו החומר.
והיאך יהיה מצב שכלינו כאשר יחשבו להשיג את הנקי מן החומר, הפשוט בתכלית הפשטות, החיובי המציאות, אשר אין לו עילה ולא יבואהו עניין נוסף על מהותו השלמה, אשר עניין שלמותו שלילת המגרעות ממנו כמו שביארנו. שאין אנו משיגים אלא [צג] אנוכיותו בלבד, ושיש שם מצוי שאין דומה לו בכל הנמצאים אשר המציא, ושאין לו שתוף עימהם בשום עניין, ואין בו ריבוי ולא אי יכולת מלהמציא מה שזולתו, ושיחסו לעולם יחס הקברניט לאנייה , וגם זה אינו יחס אמיתי ולא דימוי נכון , ואינם אלא להנחות את המחשבה שהוא יתעלה מנהג את המציאות, עניינו שהוא ממשיך קיומם ונוטר סידורם כראוי. ועוד יתבאר עניין זה ביתר בהירות מאשר כאן.
ישתבח מי אשר אם יתאמצו השכלים להשיג מהותו תשוב השגתם קוצר יכולת, ואשר אם יתאמצו להשיג חיוב פעולותיו על ידי רצונו תשוב ידיעתם סכלות, ואשר אם יבואו הלשונות לרוממו בתארים תשוב כל בהירות ליאות וגמגום . [צד]
הערות:
הערת המתרגם: בר"ש "האמיתי" ולא שייך כאן אמת ושקר, אלא נכון ובלתי נכון.
הערת המתרגם: "תסאמח" ובר"ש "מן ההקל".
הערת המתרגם: "שרך" והכוונה שתוף שם שמים ודבר אחר, וכפי שכבר קדם "הוא ודעתו", "הוא וחייו" וכדומה, ופשוט. וראיתי מי שהבין מן השמות המשותפים, ואינו נכון.
הערת המתרגם: לעיל פרקים נד-נז.
הערת המתרגם: איזה שיהיה, חיובי או שלילי.
הערת המתרגם: כלומר: יש בו משום סימון מה למתואר, אם כי לא שלם עד כדי יחוד.
הערת המתרגם: הכוונה עצם מסוים בלי שתדע מהו, וכתב רבנו "אדם" על שם סופו.
הערת המתרגם: אפשר "מכל השאר" והכוונה יתר בעלי החיים הבהמה והעוף.
הערת המתרגם: "מעדן" ומשמש באופן מיוחד ל"מתכת" ובר"ש "מקורים".
הערת המתרגם: סלק דומם וצמח, ואע"פ שאינם אומרים מה יש שם.
הערת המתרגם: כלומר: מה היא נקודת [צא] עדיפותם.
הערת המתרגם: כפי ההדגמה שקדמה "חי" חלק ממהותו.
הערת המתרגם: שחור, לבן, וכדומה.
הערת המתרגם: "ערץ'" לדעתי קריאתה עין פתוחה והריש נחה, והכוונה אלא אם כן נלמד בדרך הלמידות וההיקש, אם אינו לא דומם ולא צומח אם כן הוא חי. והר"ש קראה עין פתוחה וריש נעה פתוחה ותרגם "במקרה" וגרם למפרשים להגות מן המסילה.
הערת המתרגם: לקמן ח"ב פרק א.
הערת המתרגם: "אניתה" כל המפרשים שטפלו בה גם מבחינה ערבית נתבלבלו בה, ואינה אלא מן המלה "אנא" אשר תרגומה "אני" מעין ראו עתה כי אני אני הוא (דברים לב לט), כי הביטויים האלה "אני" "הוא" רומזים על ה' בצורה הזכה והטהורה ביותר שיכולה להיות בלשון בני אדם, כי כבר אמרנו שאפילו "מצוי" אינו אלא מקרה, וחלילה לאל מכך, ולא בא אלא להחדיר בנו את התודעה שהוא בלתי נעדר, ולפיכך המשיך הכתוב "ואין אלוהים עמדי" לומר כי ה"אני" וה"הוא" הם הביטויים שאין בהם לא שניות ולא הרכבה ולא מקריות ולא שום משמעות ממשמעויות הגשמות או המציאות הבלתי חיובית. מבחינתו הוא הוא "אני" ומבחינתנו אנו הוא "הוא". וכך הוא בראשונה מעשרת הדברות "אנכי ה' אלוהיך". ולפיכך תרגמתי "אנכיות". ויתכן שהייתי צריך לתרגם "אניות" וחשתי פן לא תובן. ור"ש תרגם כאן "ישות" ולקמן בלבל את המונחים וכתב "שאין לו מהות חוץ לישותו". ובלבול גמור הוא. ורי"ח תרגם "הוויה", ואין לדעת אם כוון ל"הוויה" או ל"הוא" כי לא תמיד הוא חושב מה שהוא אומר.
הערת המתרגם: אפשר: בטל.
הערת המתרגם: כי לשאלה "מה" ביחס אליו, התשובה הנכונה היא "הוא" או מצדו "אני".
הערת המתרגם: "ג'זאיהא" שני חלקיה.
הערת המתרגם: כדי להחדיר לתודעתנו היאך תהיה השקפתנו ביחס לו יתעלה.
הערת המתרגם: "אני" או "הוא".
הערת המתרגם: ידיעת העצמויות המושגות בחושים.
הערת המתרגם: "מאית" אינו מן הסוג שהמות שולט בו. ותרגמתי "מת" שלא בדיוק.
הערת המתרגם: מדובר כאן בשכל הנקנה, הדעה הנרכשת, אשר היא הנצחית לדעת רבנו וכמ"ש בהלכות יסודי התורה פ"ד הל' ח-ט. ובהלכות תשובה פ"ח הל' ג. והיא העלולה אשר עלתה השגת ה' כפי יכולת האדם.
הערת המתרגם: כמציאות יתר הנמצאים, אשר מציאותם דיה להם בלבד, ואין בה שיאצלו ממנה וישפעו מציאויות אחרות, וכל שכן שישפע ממנה קיומם הלאה.
הערת המתרגם: אפשר: נאצלים.
הערת המתרגם: והשוני משתי בחינות, האחת ששפעם של אלה טבעי הכרחי בין שיש מקבל בין שאין מקבל, והמקבל הוא מהווה הקבלה על ידי מציאותו בטוח השפיעה, וביחס לה' שפע רצוני שהוא מהווה את הקיבול. ושניה, שפעם של אלה אין להם שליטה עליו, וביחס לה' הרי הוא המתמיד למקבל כלומר: להווה מן השפע את המשך קיומו ותדירותו.
הערת המתרגם: אפשר: אצילות.
הערת המתרגם: "ימד" אפשר משיכה, [צב] וכך תרגם הר"ש. ואפשר מעניין "מאדה" חומר, כלומר: שהוא נותן להם החומר לקיומם.
הערת המתרגם: ראה גם לקמן בחלק זה סוף פרק סט.
הערת המתרגם: בר"ש "חכם". וראה לעיל פרק נו הערה .
הערת המתרגם: אפשר "וחפץ".
הערת המתרגם: "עאג'ז" בר"ש "אינו לואה" ופירשוהו "שאין אתו ליאות ולא יגיעה". ואין הפירוש נכון, אם כי התרגום יכול להיות נכון, שכך תרגם רס"ג, וילאו למצוא הפתח (בראשית יט יא) "עג'זו" שעניינה אי יכולת.
הערת המתרגם: חוששני שיותר נכון לתרגם "ולא בלתי יודע", כי מלה זו כלפי מעלה אם כי היא על דרך השלילה נראית גסה מדי.
הערת המתרגם: "ד'אהל" הוראתה שכחה מחמת טרדה, כאשר הדבר נעלם מן הזיכרון בשל עסקים אחרים. ואפשר שהיה צריך לתרגם ולא "שכחן". ובר"ש "ולא נבהל" ואינו נכון.
הערת המתרגם: לא יזניח את יצירתו ולא יפקירנה ויעזבנה.
הערת המתרגם: וכדלעיל פרק מב.
הערת המתרגם: בר"ש "בהיות" וט"ס הוא.
הערת המתרגם: כלומר: מתנהלים הלאה בהתאם לרצון הראשון, ואינם סוטים מן המסלול שהותווה להם מראש. כי אותו הרצון הראשון הוא בהם בלתי פוסק, לא שיש רצונות חדשים לבקרים, וראה הקדמתו לאבות פ"ח מהדורתי עמ' שצט. וראה גם במאמר תחיית המתים מהדורתי פסקה י, כי בתרגומים הראשונים שובשו כמה קטעים.
הערת המתרגם: כי השלילה נחלקת לשנים ייחודית וכללית, הייחודית כגון "עשיו אינו רואה", ובאה להוציאו מיתר האדם. והכללית "הקיר אינו רואה", מובן שבכללה כל הסוג. ואף זה יש בו להוציא נמצאים אחרים שאינם בסוג הזה. ולכן כאשר אנו אומרים כלפי ה' "חי", בטאנו שאינו בלתי משיג, והנה לא דקנו בשתים, משום שעצם המושג בלתי שייך בו, ועוד הרי אין כיוצא בו שיש לו או שאין לו כדי להבדילו ממנו.
הערת המתרגם: בר"ש "הרקיע" ולא דק.
הערת המתרגם: כאלו מדדנום בזרת, ותרגמתי כן בעקבות רס"ג בתרגום ארחי ורבעי זרית (תהלים קלט ג).
הערת המתרגם: קצרה לגמרי יכולת שכלנו להשיג מהותם. וזה כפי השקפת ארסטו שהשמים מיסוד חמישי. וראה לקמן ח"ב פרק ב, ופרק כו. וכבר יצא רס"ג נגד דעה זו בספרו האמונות ודעות מאמר א ד"ה והדעה השמינית, ראה שם מהדורתי, וסבור הוא שהם מארבעה יסודות, וכנראה שצדק.
הערת המתרגם: "גיר מחצלה" ובר"ש "בלתי מקיימים לא בחיוב המקיים" ואינו ברור.
הערת המתרגם: וכך תרגם גם ר"ש ונראה שאין עניין הדברים שאין להם תחושת טעם ולא ריח, אלא רואין בהם לא טעם ולא ריח. וראה לקמן ח"ב פרק יט. וראה גם [צג] אבי נצר במאמרו "עיון אלמסאיל" קטע יז שם סכם בקצרה עניין זה.
הערת המתרגם: רעה לעיל הערה .
הערת המתרגם: ראה לקמן פרק ע.
הערת המתרגם: כי אין קיום האנייה תלוי בקיום הקברניט. מה שאין כן כלפי ה', כפי שכתב רבנו בהלכות יסודי התורה פ"א הל' ב, ואם יעלה על הדעת שהוא אינו מצוי אין דבר אחר יכול להמצאות.
הערת המתרגם: "ד'הן" ובר"ש "שכל" ואינו נכון.
הערת המתרגם: ראה לעיל הערה .
הערת המתרגם: כל מה שנדמה לאדם שהוא מדבר בבהירות אינו אלא קוצר יכולת הבעה ואף קוצר וצמצום מחשבה. ובר"ש במקום בהירות "הפלגת דברים" ולא דק. וראה ביאורו המדויק של המונח הערבי "בלאגה" בפירוש לקהלת, מהדורתי עמ' קסא והערה , וראה לקמן פנ"ט הערה . [צד]
<h2>פרק [נט]</h2>
יש לשואל לשאול ולומר: כיון שאין עצה להשיג אמיתת עצמותו, וההוכחה מראה רק שהדבר הנישג הוא שהוא מצוי בלבד, ותארי החיוב הרי נמנעו כפי שהוכח, אם כן במה יהיו היתרונות בין המשיגים? והרי אם כן, מה שהשיג משה רבנו ושלמה הוא אשר ישיג כל אחד משורת התלמידים. וזה מה שלא יתכן בו עדיפות , ומן המפורסם אצל בעלי התורה, ואף אצל הפילוסופים, כי היתרונות בזה רבים.
דע, כי כך הוא הדבר, ושהיתרונות בין המשיגים גדולים מאוד , לפי שכל מה שאתה מוסיף בתארי המתואר הוא מתייחד יותר ומתקרב המתאר להשגת אמיתתו , כך כל מה שתוסיף לשלול ממנו יתעלה, אתה מתקרב להשגה, ותהיה קרוב אליו יותר ממי שלא שלל מה שהוכח לך אתה שלילתו .
ומשום כך יש שייגע האדם שנים מספר בהבנת מדע מסוים ובירור אמיתת הקדמותיו כדי שיתפוס דבר נכון, תהיה תוצאת כל אותו המדע שנשלול מה' עניין מסוים שלמדנו בהוכחות כי בטל הוא ליחס לו אותו העניין .
ואחר מן הרשלנים בעיון לא הוכח לו זה, ויהיה באותו הדבר אצלו ספק, האם ימצא אותו הדבר לה' או לא ימצא לו.
ואחר מעוורי הראות יחייב לו אותו העניין אשר הוכחה שלילתו, כגון מה שאוכיח [צד] שאינו גוף .
ואחר יסתפק ולא ידע האם הוא גוף או שאינו גוף.
ואחר יחליט שהוא גוף ויפגע בה' בדעה זו.
הנה כמה הבדל בין שלושת האנשים:
הראשון בלי ספק יותר קרוב אל ה' ;
והשני רחוק ממנו ;
והשלישי יותר רחוק .
וכן אם נניח רביעי שהוכח לו מניעת ההתפעלויות ביחס לו יתעלה , והראשון אשר שלל את הגשמות לא הוכח לו זה, הרי הרביעי הזה בלי ספק קרוב יותר אל ה' מן הראשון. וכך תמיד, עד שאם ימצא אדם שהוכח לו מניעת דברים רבים ממנו יתעלה, שהם אצלנו אפשר שימצאו לו או שיבואו ממנו , כל שכן אם אנו בדעה שאותו הדבר חיובי, הרי אותו אדם יותר שלם ממנו בלי ספק.
הנה נתבאר לך שכל שהוכח לך שלילת דבר מה ממנו יתעלה תהיה יותר שלם, וכל שתחייב לו דבר נוסף תהיה טועה ותרחק מידיעת אמיתתו . ובדרך זו צריך להתקרב להשגתו בחקירה ובדרישה עד שיודע ביטול כל מה שבטל כלפיו . לא שתחייב לו דבר על דרך שהוא עניין נוסף על עצמותו, או לפי שאותו העניין שלמות ביחס אליו מפני שאתה מוצא אותו שלמות ביחס אלינו, לפי שכל השלמויות הם תכונות מסוימות, ולא כל תכונה מצויה לכל בעל תכונה .
ודע שכל זמן שתחייב לו דבר אחר יהיה ריחוקך ממנו משני דרכים:
האחד מפני שכל מה שתחייב הוא שלמות לנו;
והשני שאין שיך בו דבר אחר אלא עצמותו הם שלמויותיו כמו שביארנו .
וכיון שכל אחד הבין שאין להגיע להשגת מה שיש בכוחנו להשיג כי אם על ידי השלילה, והשלילה אינה מסמנת מאומה בשום אופן מאמיתת הדבר אשר נשלל ממנו הדבר שנשלל , אמרו כל בני אדם בהדיא, החולפים והעתידים, כי ה' יתעלה לא ישיגוהו השכלים , ולא ישיג מה הוא כי אם הוא, ושהשגתו היא אי היכולת להגיע לחקר השגתו.
וכל הפילוסופים אומרים : הוארנו בהודו , ונעלם ממנו מעוצם גילויו, כמו שנעלמת השמש לפני הראות שהיא חלשה מלהשיגה .
וכבר האריכו בזה במה שאין [צה] תועלת לחזור עליו כאן.
והיותר בהיר בכל מה שנאמר בעניין זה אמרו בתלים:
לך דמיה תהלה ,
פירושו הדומיה ביחס אליך היא התהילה. וזו בהירות עצומה מאוד בעניין זה, לפי שכל דבר שנאמר, וכוונתנו בו לרומם ולהלל, נמצא בו שגיאה כל שהיא כלפיו, יתעלה ונרגיש בו מגרעת מסוימת. ולכן השתיקה טובה יותר, וההסתפקות בהשגות השכל.
כמו שצוו השלמים * ואמרו:
אמרו בלבבכם על משכבכם ודמו סלה ,
וכבר ידעת אמירתם המפורסמת, אשר מי יתן והיו כל האמרות כמוה, והנני מזכירה לך כלשונה ואף על פי שהיא אמרה ידועה כדי להעירך על ענייניה, אמרו:
ההוא דנחת קמיה דר' חנינה, אמר האל הגדול הגיבור והנורא האדיר והחזק היראוי והעזוז.
אמר ליה: סימתינהו לכלהו שבחי דמרך?! השתא אנן תלת קמיתא אלמלא דאמרינהו משה רבנו באוריתא, ואתו אנשי כנסת הגדולה ותקנינהו בתפלה, אנן לא יכלינן למימרינהו, ואת אמרת ואזלת כולי האי?!
משל למה הדבר דומה? למלך בשר ודם שהיו לו אלף אלפים דינרי זהב, ומקלסין אותו בשל כסף. והלא גנאי הוא לו .
כאן נסתיים דבר החסיד הזה. התבונן תחילה סלידתו והרחקתו ריבוי תארי החיוב, והתבונן היאך ביאר כי התארים, אלו הונחנו להכרעת דעתנו בלבד, לא היינו אומרים אותם כלל, ולא נבטא במאומה מהם. אלא שכאשר דחקנו הצורך לדבר עם בני אדם במה שיתן להם מושכל מסוים, כמו שאמרו דברה תורה כלשון בני אדם , לתאר להם את ה' בשלמויותיהם, הרי כל מה שאנו רשאים הוא להיעצר עם אותם האמרות, ולא נקראהו בהם אלא בשעת קריאתם בתורה בלבד. אך כיון שבאו גם אנשי כנסת הגדולה, והם נביאים, ותקנו להזכירם בתפלה, הרי תכליתנו שנאמרם בלבד.
והנה תוכן מאמר זה, שהוא ביאר כי שני גורמים נצטרפו שאנו מתפללים בהן:
האחד מפני שנאמרו בתורה,
והשני מפני שתקנו הנביאים להתפלל בהם.
שאלמלא הגורם הראשון לא היינו אומרים אותם, ואלמלא הגורם השני לא היינו מעתיקים אותם ממקומם ולא היינו מתפללים בהן, ואתה ממשיך בתארים?!
הנה נתבאר לך עוד מלשון זה, שלא כל מה שתמצא מן התארים המיוחסים לה' בספרי הנביאים מותר לנו להתפלל בהם ולאמרם. לפי שלא אמר 'אלמלא דאמרינהו משה רבנו לא הוה יכלינן למימרינהו', אלא תנאי אחר: 'ואתו אנשי כנסת הגדולה ותקנינהו בתפלה', ואז הותר לנו להתפלל בהם.
ולא כפי שעשו הסכלים באמת, אשר הרבו והאריכו והתאמצו בתפילות שחיברום ותחינות שסידרום להתקרב בהם לפני ה' לפי דמיונם , מתארים את ה' בהם בתארים, אילו תואר בהם אחד מבני אדם היה הדבר מגרעת כלפיו, לפי שאינם מבינים את העניינים הללו הנעלים, המופלאים משכלי ההמון, ועשו את ה' יתהדר ויתרומם [צו] שגרת לשונם, ותארוהו ודברו לפניו בכל מה שחושבים אותו אפשרי, ומאריכים בכך עד שיעוררוהו להתפעל לפי דמיונם . ובפרט אם מצאו לשון דברי נביא בכך, נעשה הדבר להם הפקר להביא לשונות הטעונים ביאור בכל האפשר , ומעתיקים אותם כפשטם, וגוזרים מהם ומענפים ובונים עליהם אמרים.
ורבה ההפקרות בדבר זה אצל הפייטנים והחרזנים , או אצל כל מי שנדמה לו שהוא אומר פיוט, עד שנתחברו דברים מקצתם כפירה מוחלטת , ומקצתם יש בהם מן השטות והדמיון הנפסד מה שמשחיק את האדם כפי טבעו בעת ששומעם , ומביאו לידי בכי בעת שמתבונן היאך נאמרים אותם הדברים כלפי ה' יתהדר ויתרומם.
ואלמלא שאני חס לזלזול המחברים, הייתי מביא לך מהם מעט כדי שתתעורר על מקומות הפשע שבהם, אלא שהם דברים שמגרעתם גלויה מאוד למי שמבין. וראוי שתתבונן ותאמר: אם היה לשון הרע והוצאת שם רע עבירה חמורה * , כמה חמור יהיה שחרור הלשון ביחס לה' יתעלה ותיאורו בתארים יתרומם מהם. ואיני אומר שזה מרי , אלא חירוף וגידוף בשגגה מצד ההמון השומעים, ומאותו הסכל האומר.
אבל מי שהכיר מגרעת אותם הדברים, ואומרם, הרי הוא לדעתי מכלל מי שנאמר בהם:
ויחפאו בני ישראל דברים אשר לא כן על ה' אלוהיהם ,
ונאמר:
ולדבר על ה' תועה .
ואם אתה ממי שיחוס על כבוד קונו אין ראוי לך לשמעם כלל, כל שכן שתאמרם, כל שכן שתעשה כמותם. וכבר ידעת גודל חטאת המטיח דברים כלפי מעלה . ואין ראוי לך כלל להזדקק לתוארי ה' החיוביים כדי לרוממו לפי דמיונך, ואל תחרוג ממה שתקנו אנשי כנסת הגדולה בתפילות ובברכות, כי יש בכך די בהתאם לצורך, בהחלט די , כפי שאמר ר' חנינה.
אבל שאר מה שנאמר בספרי הנביאים, קוראים אותו בעת שעוברים עליו , אלא שצריך להיות בו בדעה כמו שביארנו, שהם תארי פעולות; או להורות על שלילת העדרן. וגם עניין זה אין לפרסמו להמון, כי עיון מסוג זה מתאים ליחידים אשר רוממות ה' אצלם אינו בכך שיאמרו מה שאין ראוי, אלא במה שמשכילים כפי הראוי.
ואחזור להשלים את ההערה על דברי ר' חנינה ודיוקו .
לא אמר משל למה הדבר דומה למלך בשר ודם שהיה לו אלף אלפים דינרי זהב ומקלסין אותו במאה דינרין, לפי שאז היה מורה משל זה, כי שלמויותיו יתעלה [צז] יותר שלמות מן השלמויות הללו שמיחסים לו, אלא שהם ממינם, ואין הדבר כן כפי שהוכחנו .
אלא דיוק משל זה הוא אמרו "דינרי זהב ומקלסין אותו בשל כסף". ללמד כי אלה שהם אצלנו שלמויות, אין כלפיו יתעלה מסוגם מאומה, אלא כולם מגרעת ביחס אליו, כמו שבאר ואמר במשל זה "והלא גנאי הוא לו".
הנה השמעתיך כי כל מה שאתה מדמה בתארים הללו שהוא שלמות, הוא מגרעת ביחס אליו יתעלה אם היה ממין מה שאצלנו.
וכבר הדריכנו שלמה ע"ה בעניין זה במה שיש בו די ואמר:
כי האלוהים בשמים ואתה על הארץ, על כן יהיו דבריך מעטים . [צח]
הערות:
הערת המתרגם: וכפי שקדם לעיל פרק נז, שגם הביטוי "מצוי" הוא רק בשל אי יכולתנו לבטא אחרת.
הערת המתרגם: יתרונות המשיגים ובעלי העיון והמחשבה זה על זה. ולעיל בפרק ל"ו ביאר רבנו יתרונות בעלי המגרעות המחשבתיות זה על זה.
הערת המתרגם: הזכיר רבנו שני אלה, כי ביחס למשה אין צריך לומר אב בתורה אב בחכמה אב בנביאות (מגלה יג א) ואשר על ידיעותיו בטבע שלא בדרך נבואה אמרו "וכי משה רבנו קניגי היה או בליסטרי היה" חולין ס ב. לפיכך הזכיר שלמה, שעליו נאמר: ויחכם מכל האדם... וידבר על העצים מן הארז אשר בלבנון ועד האזוב אשר יצא בקיר וידבר על הבהמה ועל העוף ועל הרמש ועל הדגים. מלכים א, ה יא-יג.
הערת המתרגם: אם כל הידיעה היא ידיעת "מציאותו".
הערת המתרגם: =והרי ידוע.
הערת המתרגם: ראה גם לעיל פרק יח.
הערת המתרגם: מן הברואים.
הערת המתרגם: ההתפעלות וההשתנות, ההרכבה והריבוי, ההעדר והמגרעות, וכדומה.
הערת המתרגם: והשוה גם לעיל פרק לד ד"ה והסיבה השלישית.
הערת המתרגם: "מקצרין". אפשר לתרגם "רשלנים", והכוונה שמחמת בטלנות ועצלות לא עיין. ואפשר לתרגם "מוגבלים", והכוונה חוסר יכולת [צד] שכלית. ובר"ש "ואחד מן המקצרים".
הערת המתרגם: לקמן ח"ב פרק א.
הערת המתרגם: "וילקי אללה" כולל תפלה שבח והודאה. ולפיכך העדפתי לתרגם "יפגע" כלשון הכתוב ירמיה ז טז וכפירוש חז"ל ברכות כו ב. ובר"ש "ויקדם פני הבורא". וראיתי מהביל שהציע לתרגם "וישליך הבורא".
הערת המתרגם: שהוכח לו שלילת דבר נוסף.
הערת המתרגם: המסופק.
הערת המתרגם: המחייב שהוא גוף.
הערת המתרגם: שכבר נתבארה שלילתן לעיל פרקים לה, לו, נד, נה.
הערת המתרגם: בר"ש מאתו.
הערת המתרגם: שלילת תואר חיובי כל שהוא, או מאורע כל שהוא ממאורעות הגופות.
הערת המתרגם: בר"ש "מדמה" ולא דק. והטעות היא בחשבך אותו נושא לתארים שזה ממאורעות הגופות.
הערת המתרגם: אפשר: ביחס אליו.
הערת המתרגם: בר"ש "שהתחייב" ולא דק.
הערת המתרגם: "מלכה" תכונה מדותית או מחשבתית שהשתרשה באדם. וכדלעיל פרק נב המשל הראשון. ובר"ש קניין - קניינים. וראה הקדמת רבנו לאבות מהדורתי פ"ד הערה .
הערת המתרגם: לא כל תכונה מצויה בפועל לכל בעל תכונה בכוח, ואם כן הרי הוא יוצא מן הכוח אל הפעל. וכדלעיל פרק נה.
הערת המתרגם: נוסף על ה"אני" או ה"הוא", וכל דמיון ודימוי הרי הוא נוסף.
הערת המתרגם: מסוג התארים שהם שלמויות.
הערת המתרגם: לעיל פרק נב ובכמה מקומות.
הערת המתרגם: כל אדם אפילו, בעל החדירה המחשבתית המוגבלת, כבר הבין את זאת שאין ביכולתנו להתקרב להשגתו יתעלה כי אם על ידי השלילה.
הערת המתרגם: וכדלעיל פרק נח.
הערת המתרגם: פשט הלשון שכלי בני אדם. אך יתכן שכוונת האומר, או רבנו, לכלול השכלים הנבדלים, בבחינת: ומשרתיו שואלים זה לזה איה מקום כבודו.
הערת המתרגם: אפשר "לתכלית". והכוונה שההכרה שהגיע אליה האדם מתוך החקירה והעיון שאין ביכולת האדם להגיע לחקר השגתו, היא הקרבה הרמה ביותר להשגתו, כיון שכבר שלל כל מה שיכול להטעותו, ונשאר לו רק מסך אחד מצד האדם, והוא היותו אדם. ומסך שני מצד המושג וכדלקמן.
הערת המתרגם: מקור האמרה אינו ידוע לי, אך כבר הובאה על ידי אלגזאלי בספרו "מיעאר אלעלם".
הערת המתרגם: בר"ש "נצחנו בנעימותו" ורי"ח "גבר עלינו והבהילנו ברב הודו" והבל המה.
הערת המתרגם: ובשם ארסטו כתב רבנו בהקדמתו לאבות סוף פ"ח (מהדורתי עמ' תו): "כי אין יכולת בשכלנו לדעת מציאותו יתעלה בשלמות, וזה מחמת שלמות מציאותו וחוסר שכלנו, ואין למציאותו סיבות שיודע בהן, ושקוצר שכלנו מלהשיגו כקוצר ראות העין מלהשיג אור השמש שאין דובר מחמת [צה] חולשת אור השמש אלא מפני שהאור הזה יותר חזק מן האור הרוצה להשיגו".
הערת המתרגם: בר"ש "והמופלג" וראה לקמן הערה .
הערת המתרגם: תהלים מה ב. והן הן דברי ר' יעקב איש כפר גבורייא, בירושלמי ברכות פ"ט הל א "סמא דכולא משתוקא".
הערת המתרגם: בר"ש "וזה המרצת דברים" וראה לעיל פרק נח הערה .
הערת המתרגם: כלומר: ויהיה די לנו בהשגות השכל בלי להרבות במלים. ובר"ש "וההשתקפות".
* . לפי כ"י ס. ק. כמו שצווה השלם שבשלמים ואמר.
הערת המתרגם: תהלים ד ה. וראה גם לקמן ח"ב פרק ה.
הערת המתרגם: "מחפוטיה" זכורה על פה.
הערת המתרגם: ברכות לג ב. בשינוים. ואף בנוסח הר"ש יש כמה שינויים שאין צורך להעיר עליהם כאן.
הערת המתרגם: "תאפפה" ובר"ש "שתקו ומאסו" וברי"ח "רוב דאגתו וכעסו" ולא דברו נכונה.
הערת המתרגם: כלומר: אלו הונח הדבר רק להכרעת דעתנו.
הערת המתרגם: דחק אותנו.
הערת המתרגם: ראה לעיל פרק כו.
הערת המתרגם: הרי כל מה שאנו רשאים הוא לומר אותם בלבד ולא שנוסיף עליהם, ואף אלה רק במקום שתקנום ולא יותר.
הערת המתרגם: "מסתמר" ההמשך וההתמד באותה השטה ואותו הדרך. ובר"ש "מרבה".
הערת המתרגם: ידוע הוא יחסו של רבנו לפייטנים ולפיוטיהם, לחזנים ולחזוניהם. ראה פירושו לסנהדרין פ"י מ"א, מהדורתי עמ' רי. ותשובותיו הוצאת י. בלאו סי' קפ, רז, רח, רנד, רס. והקדמתו [צו] לספר המצות, ראה שם מהדורתי האחרונה.
הערת המתרגם: "מדרסה'" אנכי הבינותיה מעניין "דרס" שנון של שגרה, והר"ש תרגם "מדרס" ורי"ח "מדרך" ושניהם נתכוונו לדבר יחד, ותרגומם אפשרי.
הערת המתרגם: "יט'נון" מחשבה בלתי נכונה, השערת שווא.
הערת המתרגם: דברי רבנו אלה מזכירים לעג אליהו במלכים א, יח כז.
הערת המתרגם: שאנחנו חייבים לבארם ולהסבירם ולחפש את אופן ההשאלה או השיתוף שבהם, ואותם הנבערים מדעת אלוהים משתמשים בהם כפשטן.
הערת המתרגם: אפשר "והמטיפים", ובר"ש "והמליצים" וכך ברי"ח שהוא אחד מהם.
הערת המתרגם: שמא כדאי להזכיר כאן דברי הראב"ע בפירושו לבמדבר טו לט, שראוי להתעטף בציצית כל היום מאשר בשעת התפלה, כי בשעת התפלה לא יתור אחר לבבו ע"ש, ולדברי רבנו הרי פייטנים אלה מטים את האדם לכפירה בעל כורחו בבית הכנסת, כדי לספק תאוות החזנים לעשות מעשה זמרי. ואם כן יש ויש צורך לציצית גם בבית הכנסת, כדי לזכור מצוות ה' ולהתרחק מאותם פיוטים. וראה עוד פירוש הראב"ע לקהלת ה א.
הערת המתרגם: היאך אדם מסוגל לכתוב דברי שטות בדמותו שהוא אומר דברי חכמה.
הערת המתרגם: שתדון קל וחומר.
* . ראה הלכות דעות פ"י הל' א-ו. וראה גם הלכות תשובה פ"ג הל' יד, ופ"ד הל' ד.
הערת המתרגם: שזה רק מרי בלבד, אלא אף חירוף.
הערת המתרגם: מלכים ב, יז ט. וראה גם בהלכות טומאת צרעת פט"ז הל' י.
הערת המתרגם: ישעיה לב ו.
הערת המתרגם: ראה לעיל פרק לב. ובפירוש המשנה חגיגה פ"ב מ"א פירש באופן אחר, ע"ש מהדורתי עמ' שעח.
הערת המתרגם: ראה סוכה נג א. תענית כה א. מגלה כב ב.
הערת המתרגם: "ואי כפאיה" אפשר להבינה בפי שתרגמתי. ואפשר לתרגם "ואיזה צורך" כלומר: שאין לו יתעלה צורך בתארים הללו, וגם לאדם עצמו אין צורך, ובר"ש "וביותר מדי" וגם זה אפשרי. ורי"ח בלבל כמנהגו.
הערת המתרגם: בעת שלומדים אותם המקראות.
הערת המתרגם: לעיל פרק נג, ופרק נח.
הערת המתרגם: בר"ש "וחכמותיו" ולא דק.
הערת המתרגם: לעיל פרק נו.
הערת המתרגם: בר"ש "אין אצלו". [ צז]
הערת המתרגם: אפשר: הנחה אותנו.
הערת המתרגם: קהלת ה א. וראה גם לקמן ח"ג פרק נב, ואף באגרת השמד מהדורתי קטע ב עמ' קיב. [צח]
חלק ראשון
<h2>פרק [ס]</h2>
רוצה אני להמשיל לך משלים בפרק זה אשר יוסיפו לך הבנה לחיוב ריבוי תיאוריו בשלילות, ובהם תוסיף להירתע מלסבור תארי החיוב לו יתעלה.
תניח, כי אדם נתברר לו שהאנייה מצויה, ואינו יודע את השמות הללו על מה הם נאמרים: האם על עצם מסוים או על מקרה.
ונתברר לאדם אחר שאינה למקרה.
ונתברר לאחר שאינה למתכת .
ונתברר לאחר שאינה לבעל חי;
ונתברר לאחר שאינה לצמח המחובר לקרקע;
ונתברר לאחר שאינה גוף אחד המחובר חבור טבעי;
ונתברר לאחר שאינה בעלת תבנית פשוטה כלוחות וכדלתות;
ונתברר לאחר שאינה כדורית;
ונתברר לאחר שאינה שיפוע ;
ונתברר לאחר שאינה עגולה ולא בעלת צלעות שוות;
ונתברר לאחר שאינה אטומה .
והנה ברור, כי זה האחרון כמעט שהגיע לציור האנייה כפי שהיא על ידי התיאורים הללו השליליים, וכאלו נשתווה עם מי שציירה שהיא גוף מקרשים, חלול, מאורך, מחובר ממספר קרשים. שזה ציירה בתיאורים חיוביים, אבל הראשונים אשר המשלנו בהם, כל אחד מהם רחוק מציור האנייה יותר מאותו שאחריו, עד שהראשון שבמשל שלנו אינו יודע זולת השם בלבד.
כך יקרבוך תארי השלילה לידיעת ה' יתעלה והשגתו. ולכן השתדל בכל יכולתך להוסיף שלילת דבר מה בהוכחה, לא שתשלול במלים בלבד , כי כל מה שיתברר לך בהוכחה שלילת דבר ממנו יתעלה שנדמה שהוא מצוי לו, תתקרב אליו דרגה בלי ספק. ועל דרך זו נעשו אישים מקורבים אליו מאוד, ואחרים בתכלית הרוחק , לא שיש שם קרבת מקום שיתקרבו אליו ויתרחקו כפי שמדמים עוורי הראות. והבן זה היטב ודעהו והיה שוגה בו .
והנה נתבארה לך הדרך אשר אם תלך בה תתקרב אליו יתעלה, ולכן לך בה אם תרצה.
אבל תיאורו יתעלה בחיוביים יש בכך סכנה גדולה, לפי שכבר הוכח שכל מה [צח] שאנו עלולים לחשבו שלמות, ואפילו הייתה אותה השלמות מצויה לו לפי דעת אומרי התארים , הרי אינה ממין השלמות אשר אנו חושבים, אלא בשיתוף השם בלבד נאמר, כמו שביארנום. ונמצא כי בהכרח תצא לעניין השלילה.
כי כאשר תאמר 'יודע' - בידיעה אחת באותו הידע שאינו משתנה ולא מתרבה ידע את הדברים הרבים המשתנים, תמידי ההתחדשות, בלי שתתחדש לו ידיעה. וידיעתו את הדבר לפני היותו, ואחר היותו מצוי, ואחר העדרו מן המציאות, ידיעה אחת שאין בה שינוי , הרי כבר אמרת בפירוש שהוא יודע בידיעה שאינה כמו ידיעתנו .
וכך יתחייב שהוא מצוי ולא בעניין המציאות שבנו .
והנה באת לשלילה בהכרח, ולא הגעת לאמיתת תואר חיובי, אבל הגעת לידי ריבוי , והנך בדעה שהוא עצמות מסוימת שיש לה תארים בלתי ידועים, כי אלה אשר אתה מדמה שהם חיוביים לו, הנך שולל מהם את הדימוי לתארים הללו הידועים אצלנו, והרי הם אם כן שלא ממינם.
והרי כאלו הביאך הדבר בחיוב התארים לומר כי ה' יתעלה נושא מסוים הנושא עליו נשואים מסוימים, שאין אותו הנושא כמו הנושאים הללו, ולא אותם הנשואים כמו הנשואים הללו , ותהיה תכלית השגתנו לפי דעה זו שיתוף לא יותר , לפי שכל נושא הוא בעל נשואים בלי ספק, והוא שנים בהגדרה ואף על פי שהוא אחד במציאות . כי עניין הנושא זולת עניין הנשוא עליו.
ותתבאר לך בפרקי מאמר זה ההוכחה על מניעת ההרכבה בו יתעלה, אלא הפשטות המוחלטת בתכלית הקיצוניות .
ואיני אומר כי מחייב התארים לה' יתעלה בלתי משיגו כראוי, או שהוא משתף, או שהשיגו שלא כפי שהוא , אלא אני אומר שהוא העדיר מציאות ה' מדעתו בלי שירגיש בכך.
ביאור הדבר, כי מי שלא יכל להשיג אמיתת דבר מסוים, הוא אשר השיג מקצתו ונעלם ממנו מקצתו, דומה למי שהשיג מעניין האדם חיובי החיוניות, ולא השיג חיובי ההגיון, וה' יתעלה אין ריבוי באמיתת מציאותו כדי שיובן ממנו דבר וייעלם דבר אחר.
וכן המשתף לדבר מסוים, הוא אשר נצטיירה לו אמיתת עצמות מסוימת כפי שהיא, וחייב כמו אותה האמתות לעצמות אחרת .
והתארים הללו, לדעת הסובר אותם, אינם הם עצמות הבורא, אלא הם עניינים נוספים על העצמות.
וכן גם המשיג את הדבר שלא כפי שהוא, הכרחי בהחלט שישיג ממנו משהו כפי שהוא. אבל מי שמצייר שהטעם כמות , איני אומר שהוא צייר את הדבר הפך מכפי שהוא, אלא אומר אני שנעלם ממנו מציאות [צט] הטעם, ואינו יודע על מה נאמרים שמות הללו .
וזה עיון עדין מאוד הבינהו.
ועל פי הביאור הזה תדע, שקוצר היכולת מלהשיג את ה' , והריחוק מלדעת אותו , הוא אשר לא נתברר לו שלילת אחד מן העניינים אשר כבר הוכח לזולתו שלילתן ממנו. נמצא שכל מי שמעטו שלילותיו, נעשת השגתו פחותה יותר, כמו שביארנו בתחילת פרק זה.
אבל המחייב לו תואר, אינו יודע מאומה פרט לשם בלבד. אבל הדבר אשר נדמה לו כי שם זה נאמר עליו הוא עניין בלתי מצוי, אלא הוא המצאה כוזבת, וכאלו הניח שם זה על עניין נעדר, לפי שאין במציאות דבר שהוא כן .
והמשל בזה, לאדם אשר שמע שם הפיל, וידע שהוא בעל חי, וביקש לדעת תבניתו ואמיתתו. ואמר לו הטועה - או המטעה: הוא בעל חי בעל רגל אחת, ושלש כנפים, שוכן במעמקי הים, גופו שקוף, ויש לו פנים רחבים כפני האדם וצורתו ותבניתו, ומדבר כמו האדם, ופעמים מעופף באוויר ופעמים שוחה כדג.
הרי איני אומר כי זה צייר את הפיל הפך מכפי שהוא, ולא שאינו משיג היטב את הפיל , אלא אומר אני כי הדבר הזה אשר דימה לעצמו בתואר זה המצאה כוזבת, ואין במציאות דבר שהוא כן, אלא זה דבר נעדר, הונח עליו שם דבר מצוק כמו "ענקא מגרב" או "פרס אנסאן" וכיוצא בזה מן הדמויות הדמיוניות, אשר הונח עליהן שם דבר מן הנמצאים, אם שם יחיד או שם מורכב .
וכך הוא הדבר כאן בדיוק, והוא, שה' יתרומם שבחו הוא מצוי. הוכחה מציאותו שהיא חיובית, ותוצאת חיוב המציאות הפשטות המוחלטת כמו שאוכיח . אבל שאותה העצמות הפשוטה חיובית המציאות כפי שאמרנו, היא בעלת תארים ועניינים אחרים נספחים לה, הוא דבר בלתי מצוי כלל כפי שהוכח. וכאשר אנו אומרים כי מעצמות הזו, הנקראת אלוה דרך משל, היא עצמות שיש בה מספר עניינים שהיא מתוארת בהן, הרי הנחנו אותם השמות על העדר מוחלט.
התבונן כיצד אירע בחיוב התארים לו. ולכן ראוי להיות בדעה כי מה שנאמר מן התארים בספר התורה או בספרי הנביאים, שכולם הם להורות על שלמותו יתעלה, לא יותר, או תארי פעולות הבאות מאתו כמו שביארנו . [ק]
הערות:
הערת המתרגם: שני משלים, משל הספינה לתוארי השלילה, ומשל הפיל לתוארי החיוב.
הערת המתרגם: "תצוורא" יצטייר בלבך. יומחש בדעתך.
הערת המתרגם: כן הוא במקור לשון רבים. וכנראה כוונתו על הספינה והפיל. ובר"ש וברי"ח לשון יחיד.
הערת המתרגם: אפשר "לדומם" ובר"ש "מחצב".
הערת המתרגם: "מכ'רוטה" גוף עגול רחב מלמטה והולך וצר עד שהוא מסתיים בנקודה, קונוס, חרוט. וראה לעיל פרק לו הערה .
הערת המתרגם: "מצמתה" ובר"ש "מקשה" וראה פירוש רבנו למדות פ"ד מ"ו מהדורתי.
הערת המתרגם: כי רק השלילה שהוכחה בדעתך המבוססת בתודעתך היא שיש לה ערך בקרבה להשגת ה', אבל השלילה המילולית ערכה כערך לחש לסגולה.
הערת המתרגם: וכדלעיל פרק נט.
הערת המתרגם: מכל מפרשי רבנו שראיתי, לא מצאתי מי שהעיר על כוונת רבנו במלים אלה. וגם אני אסתפק בהערה זו, והמבין יבין.
הערת המתרגם: "גביטא" וכלשון רבנו בהלכות תשובה פ"י הל' ו. ודלא כהראב"ד שם. ובר"ש "והיה בו שמח" ולא דק.
הערת המתרגם: לעיל פרק נו.
הערת המתרגם: כגון חי, [צח] יורע, יכול, רוצה.
הערת המתרגם: והרי שללת ממנו את הידיעה המובנת לנו.
הערת המתרגם: שהיא מקרה וכפי שקדם לעיל פרק נז.
הערת המתרגם: על ידי חייבך לו תואר חיובי אם כי אינך יודע היאך, ויוצא אפוא כי את התואר החיובי לא חייבת אבל זכית לריבוי הנצחיים.
הערת המתרגם: אפשר: שנישאים עליו.
הערת המתרגם: שאין נושא התארים כמו הנושאים הידועים להבנתנו, ולא הנשואים כמו הנשואים הידועים לנו, שהרי הם אומרים יודע בידיעה מסוג אחר, וכדומה. ובנדפס "שאין אותו הנושא כמו הנשואים הללו" ונראה שהוא חסר כמו בספר שהעתיק ממנו מונק, והוצרך להידחק להסבירה.
הערת המתרגם: "אלשרך" שתוף שם שמים ודבר אחר. התואר והמתואר, הנושא והנשוא או הנשואים, וכך מתרבים האלוהות עם ריבוי התארים החיוביים, שהרי הם אפוא נספחי אלוהות או חלקי אלוהות, וכפי שמפרש רבנו להלן. ולא כפי שהבין האפודי "ויהיה העניין בשמות משותפים" כי לא ידע את המקור ולא ידע שימושי השפה.
הערת המתרגם: בר"ש "לא דבר אחד" וט"ס הוא.
הערת המתרגם: לדוגמא החכם הוא אחד במציאות, והוא שנים בהגדרה, כי החכמה דבר נוסף בו, נשוא בנושא.
הערת המתרגם: "אלקצוי" ובר"ש האחרונה.
הערת המתרגם: כי שלושת אלה השיגו את ה' מבחינה מסוימת, אבל מחייב התארים משתחווה לאל אחר, כי כך משפט כל אל אחר וכל עבודה זרה שהוא תעתוע שאינו במציאות.
הערת המתרגם: כפר בעיקר.
הערת המתרגם: כלומר: גם לעצמות אחרת, ולדוגמא בקירוב, כגון ה' בורא, וגם אדם בורא על ידי אמירה כל שהיא גם למרות רצון בעל המכשיר. מעין פשט "ליה ולך מזבח" סוכה פ"ד מ"ד. וראה שם בגמ' דף מה ב. והרי "בורא" ביחס לה' אינו אלא הגדרת המצאות כל המציאות מאמיתת מציאותו החיובית, וחיוב מציאותו הרי הוא עצמות.
הערת המתרגם: שהטעם [צט] שהוא מסוג איכות, עומר עליו שהוא מסוג כמות.
הערת המתרגם: כן הוא במקור בלשון רבים.
הערת המתרגם: אשר רמתו השכלית, או מה שקוראים בימינו "מנת המשכל שלו" אין בה כדי לחדור לעומק המושג.
הערת המתרגם: שיש אמנם בכוחו השכלי להשיג, אך תאי תבונתו ממולאים זוהמה וחלאת דמיונות שווא, או שאינו רוצה ללמוד ולחשוב להכיר את מי שאמר והיה העולם.
הערת המתרגם: בעל תארים חיוביים.
הערת המתרגם: ולא הזכיר את השיתוף, כי המתאר הזה כבר שתף במוצרו זה מתכונות הפיל והיא החיות.
הערת המתרגם: תרגומו "עזניה פלאית" כי העוזנייה עוף מצוי וכך תרגם רס"ג בויקרא יא יג. וראה פירושי רס"ג מהדורתי שם הערה . וכאן מדבר רבנו על העוף הפלאי שהונח לו שם עוף מצוי וידוע.
הערת המתרגם: תרגומו "סוס אדם" יצור שחציו סוס וחציו אדם נזכר באגדה אצל עמים שונים.
הערת המתרגם: יחיד - עזניה פלאית. ומורכב - סוס אדם.
הערת המתרגם: שהוא מחויב המציאות.
הערת המתרגם: לקמן ח"ב פרק א. וראה גם בהלכות יסודי התורה פרק ב הל' י.
הערת המתרגם: "כיף כ'טר" ובר"ש "כמה יש מן הסכנה" וכנראה שהייתה נוסחתו כנוסחת כ"י ב. "כם כ'טר". ואחריו נמשך הרי"ח.
הערת המתרגם: לעיל פרק נג. [ק]
<h2>פרק [סא]</h2>
כל שמותיו יתעלה המצוים בספרים כולם נגזרים מן הפעולות, וזה מה שאין בו נעלם , זולתי שם אחד והוא יוד הא ואו הא, שהוא שם מיוחד לו יתעלה, ולפיכך נקרא שם [ק] מפורש , עניינו שהוא מורה על עצמו יתעלה הוראה ברורה שאין בה שתוף .
אבל שאר שמותיו הקדושים מורים בשיתוף, מפני שהם עזרים מפעולות ימצא לנו כמותם כמו שביארנו , שאפילו השם אשר אנו מכנים בו יוד הא ואו הא גם הוא נגזר מן האדנות:
דבר האיש אדני הארץ ,
וההבדל בין אמרך אדנִי בנון חרוקה, ובין כשתאמרהו בהרחבת הנון בקמץ, כמו ההבדל שבין אמרך 'שרי' אשר עניינו 'ריבוני' ובין אמרך: 'שרי אשת אברם' , לפי שיש בכך גדולה והכללה לאחרים , וכבר נאמר למלאך: אדני אל נא תעבר .
וביארתי לך זאת בשם 'אדני' דווקא, שאנו מכנים בו, מפני שהוא היותר מיוחד בשמות הידועים לו יתעלה . אבל השאר, כגון דין וצדיק וחנון ורחום ואלוהים, הרי כלליותם וגזרתם ברורה.
אבל השם הנהגה מיוד הא ואו הא, אינה ידועה לו גזרה נודעת, ולא ישותף בו הזולת, ואין ספק כי השם המרומם הזה אשר אין מבטאים אותו, כפי שידעת, כי אם במקדש וכהני ה' המקודשים דווקא בברכת כוהנים, וכהן גדול ביום הצום - מורה על עניין מסוים, אין שתוף בין ה' יתעלה ובין כל מה שזולתו באותו העניין.
ושמא הוא מורה כפי הלשון שאין בידינו היום ממנה כי אם מעט , וגם כפי שמבטאים אותו, על עניין חיוב המציאות.
כללו של דבר גדולת השם הזה והזהירות מלבטא אותו מפני שהוא מורה על עצמו יתעלה באופן שלא ישותף אחד מן הנבראים באותה ההוראה. כמו שאמרו עליו ז"ל: שמי המיוחד לי .
אבל שאר השמות, הם כולם מורים על תארים, לא על עצמות בלבד, אלא על בעל תארים, מפני שהם נגזרים, ולפיכך נדמה מהם הריבוי, כלומר: נדמה לנו מהם מציאות תארים, ושיש שם עצמות ועניין נוסף על העצמות. כי כך היא הוראת כל שם נגזר, שהוא מורה על עניין ועל מונח שלא פורש בשמו שבו [קא] אותו העניין נשוא .
וכיון שהוכח כי ה' יתעלה אינו מונח מסוים שעליו נשואים עניינים, נודע כי השמות הנגזרים הם, או כפי יחס הפעולה אליו, או כדי להורות על שלמותו. ולפיכך סלד ר' חנינה מאמירת הגדול הגיבור והנורא, אלמלא שני הגורמים אשר הזכיר , מפני שאלה נדמה בהם תארים עצמיים, כלומר: שהם שלמויות מצויות בו.
וכיון שרבו שמות הללו הנגזרים מן הפעולות לו יתעלה, נדמה למקצת בני אדם שיש לו מספר תארים כמספר הפעולות אשר נגזרו מהם, ולפיכך הבטיח שתהיה לבני אדם השגה שתסלק מהם טעות זו ואמר:
ביום ההוא יהיה ה' אחד ושמו אחד ,
כלומר: שכשם שהוא אחד כך יקרא אז בשם אחד בלבד, והוא המורה על העצמות בלבד לא שיהא נגזר.
ובפרקי ר' אליעזר אמרו עד שלא נברא העולם היה הקב"ה ושמו בלבד, התבונן היאך ביאר שכל השמות הללו הנגזרים לא נתחדשו כי אם אחר בריאת העולם, וזה נכון שהם כולם שמות שהונחו כפי הפעולות המצויות בעולם. אבל כאשר תתבונן בעצמותו מעורטלת ומפושטת מכל פעולה, לא יהיה לו שם נגזר כלל, אלא שם אחד מיוחד להורות על עצמותו. ואין אצלנו שם בלתי נגזר כי אם זה, והוא יוד הא ואו הא שהוא שם המפורש בסתם , אל תחשוב זולת זה.
ואל יעלו על לבך הזיות כותבי הקמיעות, ומה שתשמע מהם או תמצא בספריהם הטיפשיים, שמות שהם מצרפים אותם שאינם מורים על שום עניין כלל, וקוראים אותם שמות, ומדמים שהם צריכים קדושה וטהרה, ושהם עושים נפלאות . כל הדברים הללו סיפורים שאין ראוי לאדם שלם לשמעם, כל שכן לסבור אותם.
ולא יקרא שם המפורש בשום אופן זולת זה השם בן ארבע אותות הכתוב אשר אינו נקרא כפי אותותיו , ובפירוש אמרו בספרי:
כה תברכו את בני ישראל , כה בלשון הזה, כה בשם המפורש.
ושם נאמר: במקדש ככתבו ובמדינה בכינויו. ובתלמוד נאמר כה בשם המפורש:
אתה אומר בשם המפורש, או אינו אלא בכינויו?
תלמוד לומר 'ושמו את שמי' - שמי המיוחד לי.
הנה נתבאר לך כי שם המפורש הוא זה שם בן ארבע אותות , ושהוא לבדו הוא המורה על העצמות בלי שתוף עניין אחר, ולפיכך אמרו עליו המיוחד לי.
ואני אבאר לך את הדבר אשר הביא את בני אדם למה שהם סוברים בעניין השמות, ואבאר לך יסוד שאלה זו ואגלה לך סתריה, עד שלא יישאר בה ספק - אלא אם תרצה להטעות את עצמך - בפרק שאחר זה. [קב]
הערות:
הערת המתרגם: ספרי המקרא. כי יש בדברי חז"ל שאינו נגזר מפעולה כגון "המקום" שהוא מושג ל"מה".
הערת המתרגם: מה [ק] שלא נעלם משום אדם.
הערת המתרגם: ועניין "המפורש" המופלא, הפלאי, שכך תרגם אנקלוס בדברים ל יא: לא נפלאת - לא מפרשא. ואף בדברים יז ח: כי יפלא - ארי יתפרש, כן היא הנוס' בכל כ"י העתיקים. ובדפוסים שלא הבינוה הגיהו "יתכסי". ואף יונתן תרגם בשופטים יג יח והוא פלאי - והוא מפרש.
הערת המתרגם: כלומר: שאין שום דבר אחר נקרא בשם זה, ואין מאומה מתכנה בו, אלא מיוחד הוא לה' בלבד. ונוסף על כך אין אנו יודעים אופן הוראתו, כיון שאין אנו יודעים אופן קריאתו. וכדי להוציא מדעת המעוננים והמנחשים מיני נקודים שונים ומשונים, כתב רבנו כי עניינו היה ידוע לפי מונחי הלשון שהיו ידועים אז ונשתכחו מאתנו, וכפי שמפרש להלן תחילת פרק סב שיתכן שיש באותיותיו אותיות דגושות ומותזות.
הערת המתרגם: לעיל פרק נד.
הערת המתרגם: בראשית מב ל.
הערת המתרגם: "במד אלנון" ה"מד" בנקוד הערבי קריאתו פתח רחב אא AA, וברור שרבנו קרא את הקמץ כרגיל היום בפי הספרדים, ולפיכך אין רבנו מבחין כאן בין שרי פתוחה לבין אדני קמוצה.
הערת המתרגם: ריש חרוקה.
הערת המתרגם: בראשית יב יז, ריש פתוחה.
הערת המתרגם: שהיא שרה ריבונה ואדונה גם לאחרים, לא רק למדבר לבדו.
הערת המתרגם: בראשית יח ג. וכר' חייא בבראשית רבה פרשה מח. וראה לקמן ח"ב פרק מב, ודלא כפשט הא דשבת קכז א, בבא מציעא פו ב. ואין סתירה ממה שפסק בהלכות יסודי התורה פ"ו הל' ט אף זה שנאמר אדני אם מצאתי, הן הרי הוא קודש, כי שם פסק מספקא לחומרא, אם הוא קודש הרי קדשו, ואם חול הוא הרי שם חול שקדשו אין בכך כלום, וראה ערוך השלחן יו"ד סי' רעו ס"ז. ודלא כמובא בס' משנת אברהם סי' כא סנ"ה.
הערת המתרגם: ושם זה נקרא השם המיוחד, וכמו שכתב רבנו בהלכות עבודה זרה פ"ב הל' ז "עד שיפרש את השם המיוחד של ארבע אותיות שהוא אלף דלת נון יוד". וראה פירוש המשנה מהדורתי כפורים פ"ד מ"א.
הערת המתרגם: בר"ש מוסיף כאן "ושדי" וטעות הוא כי אינו כללי, אף שהוא נגזר וכדלקמן פרק סג. והנה "דין" בשמואל א, כד טו והיה ה' לדין. ובתהלים סח ו אבי יתומים ודין אלמנות. והיתר שמושם כלפי ה' רב מאוד במקרא.
הערת המתרגם: על דרך הכתוב = דברי הימים ב, כו יח.
הערת המתרגם: ראה יומא פ"ו מ"ב.
הערת המתרגם: כדי למנוע ניסיונות ודמיונות של ניקודים שונים ומשונים כתב רבנו שכפי הלשון המצוי בידינו היום אין שום צורה של נקוד יכולה לבטא את המושג, וכדי למנוע פירוש מן השרש "הוה" כפי שחשב רשב"ם ועוד ראה לקמן פרק סג הערה .
הערת המתרגם: ראה ברבות לג א, ופסק רבנו בהלכות ברכות פ"א הל' טו. ובהלכות שבועות פרק יב.
הערת המתרגם: סוטה לח א.
הערת המתרגם: בר"ש "על עצם בעל" וכנראה שהייתה לפניו "עלי ד'את ד'את".
הערת המתרגם: המלה "שם" היא כידוע לפי המשפט הערבי, ורבנו הכניסה רבות [קא] לשימושו העברי, והואיל ויצאו עליה עוררין חביבה היא עלי.
הערת המתרגם: בר"ש "נושא" ונכון הוא.
הערת המתרגם: בר"ש "לא ביאר אותו התחבר בו העניין ההוא" וגמגום דברים הם.
הערת המתרגם: בר"ש "התחברות בו עניינים" ואינו ברור.
הערת המתרגם: בר"ש "היה כועס" ולא דק.
הערת המתרגם: כדלעיל פרק נט.
הערת המתרגם: זכריה יד ט.
הערת המתרגם: פרק ג. וכנוסחת תימן.
הערת המתרגם: "מעראה" ובר"ש "נקי מיוחד".
הערת המתרגם: שבכל מקום שתשמע סתם "שם המפורש" הוא זה. ובר"ש "גמור" ולא דק. אבל שם אדנות נקרא "שם המיוחד ולא "שם המפורש" וכמו שכתב רבנו בהלכות עבודה זרה פ"ב הל' ז "אין המגדף חייב סקילה עד שיפרש את השם המיוחד של ארבע אותות שהוא אלף דלת נון יוד ויברך אותו בשם מן השמות שאינן נמחקים שנאמר ונוקב שם ה', על השם המיוחד חייב סקילה" וכו' ע"ש, ולקמן יתבאר עוד.
הערת המתרגם: מראשי פסוקים וסופי פסוקים, וראשי תיבות ואמצע תיבות וסופי תיבות, וכדומה, כגון בחלופי תיבות אלפא ביתא לצורותיה השונות. ואשר בזמנים אלה פרץ הדבר כפרץ מים וספרים רבים מלאים מהם ומהמיהם.
הערת המתרגם: יש מועיל לפרנסה, ויש לעקרות, ויש רופא חולים, ויש אפילו לפתיחת שערי שמים לכל המשאלות.
הערת המתרגם: כתבתי "אותות" "אותותיו" כי בכל כ"י העתיקים ריבוי אות - אותות. וראה משנה ברכות מהדורתי פ"ב מ"ג ובהערה.
הערת המתרגם: במדבר ו כג.
הערת המתרגם: סוטה לח א.
הערת המתרגם: במדבר ו כז. [קב]
<h2>פרק [סב]</h2>
נצטווינו בברכת כוהנים, ובה שם ה' ככתבו, שהוא שם המפורש . ואין ידוע אצל כל אדם היאך לבטא אותו, ובאיזו תנועה להניע כל אות מאותותיו, או להדגיש מקצת אותותיו אם הייתה בו אות הנדגשת . והיו בעלי החכמה מוסרים הדבר זה לזה, כלומר: היאך לבטא אותו, ואינם מלמדים אותו לשום אדם, אלא לתלמיד הגון פעם אחת בשבוע.
ואני סבור כי זה שאמרו:
שם בן ארבע אותות חכמים מוסרים אותו לבניהם ולתלמידיהם פעם אחת בשבוע -
אין זה היאך לבטא אותו בלבד, אלא גם לימוד העניין אשר מחמתו יוחד שם זה, ויהיה בכך גם סוד אלוהי.
והיה עוד אצלם שם יש בו שתים עשרה אותות, והוא למטה מזה השם בן ארבע אותות בקדושה. והקרוב לדעתי, שלא היה שם אחד, אלא שנים שלושה שמות, סך כל אותותיהם שתים עשרה. והיו מכנים בו כל מקום שבא בקריאה שם בן ארבע אותות, כמו שאנו מכנים היום באלף דלת.
וגם שם זה, שהוא שם בן שתים עשרה אותות, אין ספק שהיה מורה על עניין מיוחד יותר מהוראת אלף דלת, ולא היו מונעים ולא מסתירים אותו מאף אחד מבעלי החכמה, אלא כל מי שבקש ללמדו למדוהו אותו.
ואין כן שם בן ארבע אותות, לפי שלא לימד אותו כלל כל מי שידעו, כי אם לבנו ולתלמידו פעם אחת בשבוע. וכאשר היו בני אדם פרוצים לומדים זה השם בן שתים עשרה אותיות, ומשבשים בכך את הדעות, - כפי שיארע למי שאינו שלם אם ידע שאין הדבר כפי שהיה מדמה לעצמו מקודם - , לפיכך העלימו גם שם זה, ולא היו מלמדים אותו אלא לצנועים שבכהונה, לברך בו את בני אדם במקדש.
לפי שכבר פסקו מלהזכיר את השם המפורש אף במקדש מחמת שחיתות בני אדם, אמרו:
משמת שמעון הצדיק בטלו אחיו הכוהנים מלברך בשם ,
אבל היו מברכים בזה השם בן שתים עשרה אותיות.
אמרו:
בראשונה, שם בן שתים עשרה אותיות היו מוסרין אותו לכל אדם. משרבו הפריצים, היו מוסרין אותו לצנועים שבכהונה, והצנועים שבכהונה היו מבליעים אותו בנעימות אחיהם הכוהנים.
אמר ר' טרפון: פעם אחת עליתי אחר אבי אמא לדוכן, והטיתי אזני אצל כהן, ושמעתי שהבליעו בנעימות אחיו הכוהנים .
והיה אצלם עוד שם בן שתים וארבעים אותיות. וידוע אצל כל בן דעת שלא יתכן בשום אופן שיהו ארבעים ושתים אותות מלה אחת. אלא היו אלה מספר מלים, סך כל אותותיהם שתים וארבעים .
ואין ספק כי אותם המלים מורים על עניינים בהכרח, אותם העניינים קרובים לאמיתת השכלת עצמותו יתעלה כפי [קג] האופן שאמרנו .
ונקראו המלים הללו מרובי האותות 'שם', מפני שהם מורים על עניין אחד בלבד, כשאר השמות המיוחדים. ולא רבו אותם המלים כי אם להבנת העניין, לפי שהעניין האחד יש שהוא מובן במלים רבות , והבן זה.
ודע, כי הדבר הזה שהיו מלמדים, הוא לימוד העניינים שמורים עליהם אותם השמות, לא פשט ביטוי האותיות המעורטל מכל הבנה. ולא נאמר כלל על זה השם בן שתים עשרה אותיות, ולא על שם בן ארבעים ושתים אותיות ביטוי "שם המפורש". אלא שם המפורש הוא השם המיוחד לו כמו שביארנו . אבל שני אלו האחרונים היו מוסיפים ידיעה מסוימת באלוהות בהחלט.
והראיה שהיו מוסיפים ידיעה אמרם על כך:
שם בן ארבעים ושתים אותיות קדוש ומקודש, ואין מוסרין אותו אלא למי שהוא צנוע, ועומד בחצי ימיו, ואינו כועס ואינו משתכר ואינו מעמיד על מידותיו, ודיבורו בנחת עם הבריות.
וכל היודעו והזהיר בו והמשמרו בטהרה - אהוב למעלה ונחמד למטה, ואימתו מוטלת על הבריות , ותלמודו מתקיים בידו, ונוחל שני עולמים: העולם הזה והעולם הבא .
זהו לשון התלמוד.
וכמה רחוק מה שמבינים מלשון זה מכוונת אומרו, לפי שהרוב מבינים שהם מלים שמבטאים אותם ולא יותר, ואין להבין את עניינם, וזוכים בהם לדברים הגדולים הללו, ודרושים להם כל ההכנות המידותיות הללו וההתכוננות המרובה שהזכיר .
ופשוט הוא, שכל זה אינו אלא ידיעת עניינים אלוהיים, מכלל העניינים שהם סתרי תורה כמו שביארנו . וכבר נתבאר בספרים שנתחברו במדעי האלוהות, כי המדע הזה אי אפשר לשכוח אותו, כלומר: השגת השכל הפועל , והוא עניין אומרו "ותלמודו מתקיים בידו".
וכאשר מצאו האנשים הרשעים הבערים את הלשונות הללו, מצאו מקום לשקר ולדבר , שמצרפים איזה אותות שרצו, ואומרים: זה שם פועל ועושה אם נכתב או נאמר באופן פלוני , ואחר כך נכתבו אותם הכזבים אשר בדה אותם הרשע הבער הראשון, והגיעו אותם הספרים לידי הכשרים החלשים הפתאים, אשר אין להם קנה מידה להבחין בין אמת ושקר, והצניעום, ונמצאו בעיזבונם, וחשבו בהם שהם אמת.
כללו של דבר: פתי יאמין לכל דבר .
וכבר יצאנו ממטרתנו הנעלה ועיוננו העדין, אל העיון ב ביטול הזיות ש ביטול ם גלוי לכל מתחיל בעיון. אלא שהביאנו ההכרח לכך, כיון שהזכרנו את השמות ועניינם, ומה שנתפרסם עליהם אצל ההמון.
ואחזור לענייני: כבר העירותי שכל שמותיו יתעלה נגזרים, פרט לשם המפורש, וראוי שנדבר בשם הזה והוא אהיה אשר אהיה בפרק מיוחד, בגלל מה שיש בכך מדקות העניין שאנחנו בו, כלומר: שלילת התארים. [קד]
הערות:
הערת המתרגם: בר"ש "צונו", ולא קרא נכונה.
הערת המתרגם: וכדלעיל פרק מא.
הערת המתרגם: ראה לעיל סא הערה .
הערת המתרגם: לפי הלשון העברי שכבר נשתכח מאתנו, כי במה שידוע לנו אין מאותותיו דגושה. וראה לעיל פרק סא הערה . וזה להדיא הפך דעת בעלי הנקודים למיניהם.
הערת המתרגם: קדושין עא א. ושם ליתא "לבניהם". ואין לומר שנשתרבבה ממאמר קודם, כי גם בהלכות נשיאת כפים פרק יד הל' י כתב כן.
הערת המתרגם: בר"ש הושמטו שלוש תיבות הללו, כדרכו להשמיט מה שנדמה לו מיותר, אבל הוסיף "מעולם".
הערת המתרגם: "מסייבון" - מופקרים, בלתי נשמרים ונזהרים בהבנתו, ותרגמתי "פריצים" כלשון התלמוד שהובא לקמן, אלה הם רוב החכמים בעיניהם, המשחילים את דמיונותיהם הכוזבות והזיותיהם הנחלות על כל דבר שאינו ניתן להיבטי ההמונים. ושים לב לדברי רבנו שכתב "משבשים בו את הדעות", שלא כדעת המהבילים המאמינים שכל היודעו יכול לחולל בו נפלאות ולעשות מופתים, כפי שמספרים על אותו האיש, כאלו חלילה עזב ה' את הארץ, וכאלו חלילה כפוף הוא מלכו של עולם לאיזה מין לחש שיש בכוחו לפעול בעולם ולשנות טבע המציאות שלא כרצונו ושלא כרצון יראיו.
הערת המתרגם: וראה לעיל פרק לב.
הערת המתרגם: ראה יומא לט ב. מנחות קט ב. וראה גם בהלכות נשיאת כפים פרק יד הל' י. שם כתב "ואומר את השם ככתבו, והוא השם הנהגה מיוד הא ואו הא, והוא השם המפורש האמור בכל מקום". אבל אלף דלת נקרא 'שם המיוחד', וראה הלכות עבודה זרה פרק ב הל' ז.
הערת המתרגם: קדושין עא א.
הערת המתרגם: ואע"פ שאין ראיה לדבר [קג] זכר לדבר, ראה מאמר חז"ל בבראשית רבה פרשה מד כב.
הערת המתרגם: כלומר: על דרך השלילה, כדלעיל פרק נט.
הערת המתרגם: ואינו ניתן להסבירו במלה אחת או שתים.
הערת המתרגם: לעיל פרק סא. וכן כתב בהלכות נשיאת כפים פרק יד הל' י.
הערת המתרגם: כי זהו האדם באשר הוא אדם, וראה לעיל פרק ב. והרי נאמר "ומוראכם וחתכם יהיה על כל חית הארץ" (בראשית ט ב). ובשבת קנא ב: "אין חיה שולטת באדם עד שנדמה לו כבהמה". וראה גם פירוש רבנו לחגיגה פ"ב מ"א.
הערת המתרגם: קדושין עא א.
הערת המתרגם: הדרושות באמת ללימודי מעשה מרכבה, וכדלעיל פרקים לד-לה.
הערת המתרגם: כאן, ובפרק שקדם.
הערת המתרגם: ראה לשון רבנו בפירושו לסנהדרין פ"י מ"א היסוד השישי. וראה גם אפלטון בספרו פאידרוס כח-כט שכנראה רמזיו שם מופנים לעניין זה, על אף המלים הלקוחות מעולמם של היונים.
הערת המתרגם: דברים אשר לא כן על ה'.
הערת המתרגם: ראה בספרי "הליכות תימן" עמ' - .
הערת המתרגם: "אלשריר אלג'אהל" ור"ש מתק את המלים וכתב "אשר בראום הפתאים הראשונים".
הערת המתרגם: בני אדם הספקנים החוששים להכריע לכאן או לכאן שמא גם ע"ז יש בה ממש. ומפני הכבוד לא אציין ספרים.
הערת המתרגם: המוצאים אותם בעיזבונם.
הערת המתרגם: משלי יד טו.
הערת המתרגם: בר"ש "משכיל" וטעות הוא.
הערת המתרגם: בתחילת פרק סא.
הערת המתרגם: בפרק דלקמן. [קד]
חלק ראשון
<h2>פרק [סג]</h2>
נקדים הצעה ונאמר, כי זה אשר אמר ע"ה:
ואמרו לי מה שמו, מה אמר אליהם ,
היאך נעשת שאלה זו הכרחית לאותו העניין עד ששאל במה ישיב עליה. והנה אמרו:
והן לא יאמינו לי, ולא ישמעו בקולי, כי יאמרו לא נראה אליך ה'
הוא ברור מאוד, שכך ראוי לומר לכל מי שטוען את הנבואה, עד שיביא ראיה .
ועוד: אם היה הדבר כפי הפשט שהוא סתם שם שאומרים אותו, הרי לא יבצר הדבר , או שהיו ישראל יודעים מכבר אותו השם, או שלא שמעוהו מעולם כלל.
- אם היה ידוע להם הרי אין לו הוכחה במה שהודיעם אותה כי ידיעתו אותו כידיעתם,
- ואם היה שלא נשמע אצלם, מה הראיה שזה שם ה', אם הייתה ידיעת שמו ראיה .
ועוד: שאחרי אשר הודיע לו יתעלה שם זה אמר לו:
לך ואספת את זקני ישראל , ושמעו לקולך
ואחר זה ענה הוא ע"ה ואמר:
והן לא יאמינו לי ולא ישמעו בקולי ,
וכבר קדם אמרו יתעלה לו "ושמעו לקולך", ואז אמר לו יתעלה אחרי כן:
מה זה בידך, ויאמר מטה .
ואשר צריך אתה לדעת, ואז יתבאר לך כל הקושי הזה, הוא מה שאומר לך.
כבר ידעת פרסום שטות ה"צאבה" באותם הזמנים, ושכל בני אדם פרט לאחדים היו עובדי עבודה זרה, כלומר: מאמיני הרוחניות והאצילויות ועשיית הטלסמאות . והייתה טענת כל טוען בכל הדורות:
- או שיטען שהגיע לכלל דעה, והראיות הורוהו כי יש שם אלוה לעולם כולו, כמו אברהם אבינו ;
- או שיטען ששרתה עליו רוחניות כוכב או מלאך וכיוצא בכך.
אבל אדם שיטען את הנבואה שה' דבר עמו ושלח אותו - לא נשמע זה כלל לפני משה רבנו . ואל יטעך מה שנאמר באבות שנזכר שם שדבר ה' עימהם ונגלה להם, לפי שלא תמצא כעין נבואה זו לקרוא לבני אדם או להדריך זולתם, עד שאמר אברהם או יצחק או יעקב, או מי שקדם להם , לבני אדם: אמר לי ה' עשו או אל תעשו, או שלחני אליכם. זה לא היה כלל, אלא היה הדיבור להם במה ששייך להם, לא יותר. כלומר: בשלמותם והדרכתם למה שיעשו, ובישר אותם [קה] במה שעתיד להיות בעניין זרעם, ולא יותר.
והם היו קוראים לבני אדם בעיון ובלמוד, כפי שנתברר אצלנו באמרו:
ואת הנפש אשר עשו בחרן .
וכאשר נגלה יתהדר ויתרומם למשה רבנו, וצווהו לקרוא לבני אדם ויביא אליהם אותה השליחות, אמר: הרי ישאלוני תחילה לאמת להם שיש שם אלוה לעולם מצוי , ואחר כך אטען שהוא שלחני. לפי שהיו כל בני אדם אז, פרט ליחידים, לא עלתה על לבם מציאות ה', וכל עיונם לא עבר את הגלגל וכוחותיו ופעולותיו, כי לא נפרדו מן המוחש ולא שלמו שלמות שכלית.
לפיכך הודיעו ה' אז מדע שיביאהו אליהם לאמת אצלם מציאות ה', והוא אהיה אשר אהיה. ושם זה נגזר מן 'היה', והיא המציאות . כי 'היה' מורה על עניין "כאן" , ואין הבדל בין אמרך "כאן" או "וג'ד" בלשון העברי. וכל הסוד הוא בכפילתו הביטוי עצמו, המורה על המציאות כאלו הוא תואר. כי 'אשר' משמשת להזכרת התואר הסמוך לה, לפי שהיא שם חסר, וזקוק לסמיכות, כעניין "אלד'י" ו"אלתי" בערבית.
ולפיכך עשה את השם הראשון, והוא המתואר, 'אהיה'; והשם השני, שהוא מתארו בו, 'אהיה', והוא הוא עצמו. וכאלו ביאר כי המתואר הוא התואר עצמו .
והנה זה ביאור עניין שהוא מצוי שלא במציאות .
נמצא תמצית אותו העניין ופירושו כך: 'המצוי אשר הוא המצוי', כלומר: מחויב המציאות., וזה הוא אשר הביא עליו ההוכחה בהחלט, שיש שם דבר מחויב המציאות, לא נעדר ולא יעדר, כמו שאבאר ההוכחות לכך . וכאשר הודיעו יתעלה את הראיות אשר בהם יאמת מציאותו אצל חכמיהם, לפי שאחר זה נאמר:
לך ואספת את זקני ישראל ,
והבטיחו שהם יבינו מה שמסרתי לך וישמעו והוא אמרו:
ושמעו לקולך -
לפיכך חזר ע"ה ואמר: אמנם הם יקבלו שיש שם אלוה מצוי בהוכחות הללו השכליות , אך מה תהא הראיה שלי שהאלוה הזה המצוי שלחני? לפיכך נמסר לו האות .
הנה נתבאר כי עניין אמרו 'מה שמו' אין עניינו אלא מי הוא זה אשר אתה חושב שהוא שלחך. ואמר 'מה שמו', דרך הידור ורוממות בדיבור. כאלו יאמר, כי עצמותך ואמיתתך לא נעלמה לשום אדם, אך אם ישאלוני על שמך, מה הוא העניין אשר אפשר להורות עליו בשם?
אלא שהיה קשה בעיניו שידבר ויאמר שיש שם מי שנעלם ממנו המצוי הזה, ועשה אי ידיעתם רק את שמו לא את בעל השם * .
וכן שם יה הוא מעניין קדמות המציאות. [קו]
ושדי יש בו גזרה מן 'די' שהוא הספק:
והמלאכה הייתה דים ,
והשין - בעניין 'אשר', כמו "שכבר" . ויהיה עניינו 'אשר די'. הכוונה בכך שאינו זקוק בהמצאת מה שהמציא, ולא בהתמדת קיומו לזולתו , אלא מציאותו יתעלה די בכך .
וכן שם חסין נגזר מן הכוח:
וחסן הוא כאלונים .
וכן צור הוא שם משותף כמו שביארנו .
הנה נתבאר לך כי כל השמות גזורים או נאמרים בשיתוף, כגון 'צור' ודומיו , ואין שם שם לו יתעלה שאינו גזור, פרט לשם בן ארבע אותות, והוא השם המפורש, מפני שאינו מורה על תואר, אלא על עצם מציאות לא יותר. ובכלל המציאות המוחלטת שהוא נצחי, כלומר: מחויב המציאות.
והבן מה שנסתיים בו הדיבור. [קז]
הערות:
הערת המתרגם: "תוטיה" - דברי הסבר שיקלו על המעיין הבנת הדברים שהם המטרה שאנו רוצים להגיע אליה.
הערת המתרגם: משה רבנו.
הערת המתרגם: שמות ג יג.
הערת המתרגם: מה הן הנסיבות ומצבם הרוחני מחשבתי של בני ישראל במצרים, שגרמו שיעלה בדעתו של משה שעלולה להתעורר שאלה כזו, ובשל כך רצה להתכונן לה.
הערת המתרגם: שמות ד א.
הערת המתרגם: וכתב רבנו בהלכות יסודי התורה פ"י הל' א: "כל נביא שיעמוד ויאמר שה' שלחו, אינו צריך לעשות אות כאחד מאותות משה רבנו או כאותות אליהו ואלישע, שיש בהם שינוי מנהגו של עולם, אלא האות שלו שיאמר דברים העתידים להיות בעולם ויאמנו דבריו" וכו' ע"ש.
הערת המתרגם: מאחת משתי הנחות אלו.
הערת המתרגם: אם הייתה ידיעת ביטוי השם ראיה על שליחותו.
הערת המתרגם: בר"ש: אחר שלמדו.
הערת המתרגם: שמות ג טז.
הערת המתרגם: שם ג יח.
הערת המתרגם: שם ד א.
הערת המתרגם: שם ד ב.
הערת המתרגם: בר"ש: כל זה הספק.
הערת המתרגם: תערובת עמים עובדי אלילים, שמרכזם היה בבבל של אותם הזמנים, על תורתם והשקפותיהם כתב רבנו בהרחבה לקמן ח"ג פרק כט. וראה גם בהלכות עבודה זרה פ"א הל' א-ב. ובפירוש המשנה עבודה זרה פ"ד מ"ז. ועיקר שמם בשפה הכשדית הייתה הוראתו "בעלי הדעה הנכונה והצודקת" ותורגם לערבית "צאבה" שיש בו שתי הוראות מן "צוהב" וכפי הוראת עיקר השם בכשדית, ומן "מציבה" שהוראתה אסון. וגם מי שנפגע בשכלו עד שהוא קרוב למשוגע נקרא כן.
הערת המתרגם: שנאצל עליו מרוחו וכוחו של כוכב או רוח כל שהוא, הפועל במרומים לפי דמיונם.
הערת המתרגם: "טלסם" כתב או שרטוט, או צורה, או עקרין, שמדמים ההוזים והשוטים שיש להן השפעה למעלה מן הטבע. ובר"ש "הטלסמאות", פירוש צורות המדברות, והבל המה מעשה תעתועים.
הערת המתרגם: ראה גם בהלכות עבודה זרה פ"א הל' ג.
הערת המתרגם: ראה גם לעיל פרק כט והערה . ומה שקבלנו ממשה כי שש מצוות נצטווה אדם הראשון, ונוסף לנח אבר מן החי, נצטוו בהן לעצמם, והנהיגו בהן את הדורות הבאים אחריהן, אם כי יקשה לפי זה מה שבן נח נהרג על שבע מצות אם אינן אלא הנהגה. וראה דברי רבנו בהלכות מלכים ומלחמותיהם פ"ח הל' ט-יא, ופ"ט הל' א. וראה גם לקמן ח"ב פרק טל.
הערת המתרגם: כעין נבואה זו של משה לקרוא לבני אדם לעבודת ה'.
הערת המתרגם: כגון חנוך ומתושלח ונח ושם ועבר וכדומה.
הערת המתרגם: לבשר אותם ולהודיע להם. [קה]
הערת המתרגם: לא כשליחי ה' ובמצותו.
הערת המתרגם: בראשית יב ה. וכתרגום אנקלוס וית נפשתא דשעבידו לאוריתא בחרן. וראה גם סנהדרין צד ב. ובראשית רבה פרשה לט כד לפסוק ויבן שם מזבח לה'.
הערת המתרגם: ברור כי המלה "שם" לפי משפט השפה הערבית, אלא שהרמב"ם אמצה לעברית בהרבה מקומות, והואיל ויצאו עליה עסיקין חביבה היא עלי. ור"ש השמיטה בכל מקום כתוצאה מביקורת. ואלו הטפיל עצמו ללשון רבנו בחיבורו לא היה שומע לקול מלחשים.
הערת המתרגם: וכעין זה כתב בהלכות עבודה זרה פ"א הל' ג: "עד שארכו הימים לישראל במצרים וחזרו ללמוד מעשיהם ולעבוד עבודה זרה כמותם חוץ משבט לוי" ע"ש. וראה קרשקש שהאריך להקשות מאגדות שונות, שאין בהן כדי להאריך, ומה שהקשה מן המילה ראה מכילתא בא פרשה ה, דמשמע שמלו ביום שחיטת הפסח. וכ"כ רבנו לקמן ח"ג פרק מו. וכ"כ להדיא ר"י אבוהב במנורת המאור פרק קמא.
הערת המתרגם: בר"ש "מרגישים" ולא דק.
הערת המתרגם: ואין כן שם המפורש וכדלעיל פרק מא. ושלא כדברי הרשב"ם שכתב בפירושו לשמות ג טו "צפת דפגת זהיף תצמץ פתטף דפגמי תפאף מצפץ, פמף שידפי מפק, ליף לם יץ צפץ כתקי". אלא שהמדפיסים שבשו כמה אותיות מפני שלא הבינום.
הערת המתרגם: היה, נמצא באותו מצב.
הערת המתרגם: נמצא, ולדוגמא ראה פירושי רס"ג מהדורתי בראשית ג א והערה .
הערת המתרגם: כלומר: שם תואר חסר וצריך לסמיכות תואר אחר.
הערת המתרגם: שהוא.
הערת המתרגם: שהיא.
הערת המתרגם: שאין לו תואר נוסף על עצמותו.
הערת המתרגם: ראה גם לעיל פרק נז, שם ביאר רבנו דברים הללו בהרחבה.
הערת המתרגם: לקמן ח"ב בפתיחה הקדמה כ, ושם פרק א.
הערת המתרגם: כי שמיעה האמורה כאן היא קבלת הדברים. וכך תרגמה רס"ג, אלא שפירש את העניין באופן אחר ראה שם מהדורתי.
הערת המתרגם: הפיכת המטה לתנין, והיד ללבנה.
* ומה שמשמע שכאלו נשתכחה מציאות ה' מידיעתם, הוא רק אצל ההמונים, אבל החכמים, אף חכמי עע"ז לא נשתכחה ולא נעלמה מציאות ה' מהם, וכמ"ש רבנו בהל' עבודה זרה פ"א [קו] הל' א הוא שירמיהו אומר מי לא יראך מלך הגוים כי לך יאתה כי בכל חכמי הגוים ובכל מלכותם מאין כמוך כלומר: הכל יודעים שאתה הוא לבדך. ע"ש.
הערת המתרגם: "אזליה" ראשון שאין ראשית לראשיתו, נצחיות לפנים, אם אפשר להתבטא כך. וכך מתרגם רס"ג בכל מקום "יה" או "אהיה" "אזלי". ובהלכות יסודי התורה פ"ו הל' ד כתב: מפני שזה השם מקצת שם המפורש הוא.
הערת המתרגם: שמות לו ז.
הערת המתרגם: ראה קהלת ד ב.
הערת המתרגם: כלומר: שאינו זקוק לעזר זולתו בהמצאת כל מה שהמציא ולא בהתמדת קיומה ומציאותה של כל הבריאה.
הערת המתרגם: וכך הם דבריו בהלכות יסודי התורה פ"א הל' ב-ג. ובבראשית רבה פ' מו ב דיו לעולמי שאני פטרונו. ובחגיגה יב א פירשו אמנם שם זה מגזרת די, אך בכוון אחר לגמרי.
הערת המתרגם: תהלים פט ט. וראה פירוש רס"ג שם מהדורתי כי מעניין הוא.
הערת המתרגם: עמוס ב ט.
הערת המתרגם: לעיל פרק טז, וראה גם פרק נג.
הערת המתרגם: "ואמת'אלה" ובר"ש נמחקה לפניו חצי המלה, וטעה וכתב "כגון צור ואמת". כי אמת אינו שם בשום מקום, ואינו אלא מידה מכלל שלוש עשרה מידות של רחמים, וכדלעיל פרק נד. ואף אמרו חותמו של הקב"ה אמת, ראה שבת נה א, סנהדרין סד א. [קז]
<h2>פרק [סד]</h2>
דע כי שם ה' , פעמים הכוונה בכך עצם השם , כגון אמרו:
לא תשא את שם ה' אלוהיך לשוא ,
ונוקב שם ה' ,
וזה רב מלמנות.
ופעמים הכוונה בכך עצמו יתעלה ואמיתתו, כגון:
ואמרו לי מה שמו .
ופעמים הכוונה בכך צוויו יתעלה, עד שיהא אמרנו 'שם ה'' כאלו אמרנו 'דבר ה'' או 'מאמר ה'' כמו שאמר:
כי שמי בקרבו ,
עניינו דברי בקרבו, או מאמרי בקרבו. העניין שהוא כלי לחפצי ורצוני .
ואבאר את הדברים בשיתוף מלאך .
וכן כבוד ה', יש שהכוונה בו האור הנברא אשר ה' משרה אותו במקום לכבוד על דרך הנס:
וישכן כבוד ה' על הר סיני ויכסהו וכו' ,
וכבוד ה' מלא את המשכן .
ויש שהכוונה בכך עצמו יתעלה ואמיתתו, כמו שאמר:
הראני נא את כבודך ,
ובאה התשובה:
כי לא יראני האדם וחי ,
מלמד שהכבוד האמור כאן - עצמו, ואמרו כבודך לרוממות, כדרך שביארנו באמרו: ואמרו לי מה שמו .
ויש שהכוונה במלת כבוד מה שכל בני אדם [קז] מרוממים את ה', ואף כל זולתו יתעלה מרוממים אותו, כי רוממותו האמיתית היא הכרת גדולתו, וכל מי שהשיג גדולתו ושלמותו הרי כבר רוממו כפי ערך השגתו .
והאדם בלבד מרומם בדברים לבטא את מה שהשיג בשכלו ומודיע אותו לזולתו. ואשר אין לו השגה, כגון הדוממים, הרי גם הם כאלו מרוממים בהיותם מורים בטבעם על יכולת ממציאם וחכמתו, ויהיה זה גורם למתבונן בהם לרומם: ידבר בלשונו -או שלא ידבר אם היה ממה שאין שייך בו דיבור.
וכבר הרחיב הלשון העברי בכך, עד שמניחים על עניין זה לשון 'אמירה', ואומרים על מה שאין לו השגה שהוא שבח. ואמר :
כל עצמותי תאמרנה ה' מי כמוך ,
המשיל את היותם מחייבים דעה זו כאלו אמרוה, הואיל וגם מחמתם נודע זה .
ובהתאם לקריאת עניין זה כבוד, נאמר:
מלא כל הארץ כבודו ,
דומה לאמרו:
ותהלתו מלאה הארץ ,
כי ההלל נקרא כבוד.
וכבר נאמר:
תנו לה' אלוהיכם כבוד ,
ונאמר:
ובהיכלו כלו אומר כבוד ,
ומזה נאמר הרבה.
והבן גם שתוף זה במלת 'כבוד', והבינהו בכל מקום כפי עניינו, ותנצל משיבושים גדולים. [קח]
הערות:
הערת המתרגם: פרק זה בא לבאר מה שהניח בפרק הקודם, כי מה שאמר משה 'ואמרו לי מה שמו', הכוונה שיבקשו ממנו להוכיח מציאותו יתעלה, ולכן בא לבאר כי "שם ה'" נאמר על עצמותו.
הערת המתרגם: שם ה' המתבטא באמירה.
הערת המתרגם: שמות כ.
הערת המתרגם: ויקרא כד טז, וראה בהלכות עבודה זרה פ"ד הל' ז.
הערת המתרגם: שמות ג יג. וכפי שנתבאר בפרק הקודם.
הערת המתרגם: שמות כג כא.
הערת המתרגם: ראה בפרק דלקמן.
הערת המתרגם: לקמן ח"ב פרק ז ופרק לד. ולכנויי הרצון ראה גם לעיל פרק מא.
הערת המתרגם: ראה רס"ג בספרו האמונות והדעות מאמר ב פרק ח ופרק י, ראה שם מהדורתי. וראה לעיל סוף ס"ה, ופרק יט, ופרק כה.
הערת המתרגם: לכבד המקום שנתייחד לשמו אם זה הר, משכן, או מקדש. ולדעתי טעה שייער בהערתו לתרגום הרי"ח שפירש כבוד לה'.
הערת המתרגם: שמות כד טז.
הערת המתרגם: שם מ לה.
הערת המתרגם: שם לג יח. וכפי שנתבאר בהרחבה לעיל פרק נד. ובהקדמה לפירוש אבות פרק ז. ובהלכות יסודי התורה פ"א הל' י.
הערת המתרגם: שמות לג כ.
הערת המתרגם: לעיל פרק סג. [קז]
הערת המתרגם: כל זולתו, כלומר: עצם מציאות הבריאה והיצירה בתכלית התקינות השכלול והחכמה הם המהללים אותו, בהביעם לעיני רוחו של כל מסתכל את גדולת בוראם-יוצרם ורוממותו. וכל זה ביחס לדומם, אבל ביחס לגרמי השמים לא רק בכך, אלא אף הכרה, רימום, הידור וגידול בפועל, לפי השיטה שהחזיק בה רבנו שגם השמים בעלי דעה ומהללים ומרוממים בפועל. וכדלקמן ח"ב פרק ה. וזה שאמרנו "מה שכל בני אדם מרוממים" - צמצום וקטנות, כי בעצם מי לא מרומם ומהדר?
הערת המתרגם: וכדלעיל פרק נד.
הערת המתרגם: בריש "להורות" ואפשר כי יותר נכון הוא.
הערת המתרגם: ובאופן זה מפרש רס"ג השמים מספרים כבוד אל ומעשה ידיו מגיד הרקיע (תהלים יט ב) ראה שם מהדורתי. וראה פירוש רבנו לקמן ח"ב פרק ה.
הערת המתרגם: כתבתי לשון זכר בעקבות חז"ל בבבא קמא פג א וכלשון רבנו בפירושו למגלה פ"ב מ"א, וכנוס' רבנו במשנה בנגעים פ"י מ"א, ושלא כמתמיהים החדשים המתעקשים לנקוב לשונם דווקא.
הערת המתרגם: "יסלקון" מניחים בסתם כדבר הפשוט. ובר"ש "שהתירו על זה".
הערת המתרגם: בר"ש "שבח ואמר כך כמו שאמר" וטעה בפסוק הקריאה ונזקק להוסיף משלו ללא צורך.
הערת המתרגם: תהלים לה י.
הערת המתרגם: מהסתכלות והתבוננות במבנה גוף האדם ותפקוד אבריו השונים. ואפשר שכוונת רבנו, עצמותי עצם ישותי ואדמיותי שהוא השכל, וכמו שכתב בפירושו לחגיגה ח"ב פ"א "כל שלא חס על כבוד קונו" הכוונה בזה מי שלא חס על שכלו כי השכל הוא כבוד ה'.
הערת המתרגם: בר"ש "ולפיכך קרא זה העניין" ולא דק.
הערת המתרגם: ישעיה ו ג, כלומר: שכל הבריאה מביעה גדולתו ורוממותו.
הערת המתרגם: חבקוק ג ג.
הערת המתרגם: ירמיה יג טז.
הערת המתרגם: תהלים כט ט.
הערת המתרגם: בר"ש "מספיקות גדולות" ואינו נכון. [קח]
<h2>פרק [סה]</h2>
איני סבור אחרי שהגעת לדרגה זו, שהתאמת אצלך שהוא יתעלה מצוי לא במציאות, ואחד לא באחדות , שצריך לבאר לך שלילת תואר הדיבור ממנו . ובפרט עם הסכמת אומתנו שהתורה ברואה , הכוונה בכך כי דיברו המיוחס לו נברא . ויוחס אליו, מפני שאותו הדיבור אשר שמעו משה, ה' בראו וחידשו, כמו שברא כל בריאתו וחידשה, ויבואו בנבואה [קח] דברים רבים .
ואין הכוונה כאן אלא שתיאורו בדיבור, כתיאורו בפעולות הדומות לפעלינו . ולפיכך הודרכו המחשבות שיש שם מדע אלוהי, משיגים אותו הנביאים, כי ה' דיבר עימהם ואמר להם, כדי שנדע כי העניינים האלה שהם מוסרים לנו, מאת ה' הם, לא מהכרע דעתם ורעיונם, כמו שיתבאר .
וכבר הזכרנו לעיל עניין זה .
ומטרת פרק זה כי הדיבור והאמירה - לשון משותף.
נאמר על הדיבור בלשון, כגון אמרו:
משה ידבר ,
ויאמר פרעה .
וייאמר על העניין המצטייר בשכל בלי שידובר בו נאמר:
ואמרתי אני בלבי ,
ודברתי בלבי ,
ולבך ידבר ,
לך אמר לבי ,
ויאמר עשו בלבו
ואלה רבים.
וייאמר גם על הרצון :
ויאמר להכות את דוד ,
כאלו אמר ורצה להרגו, כלומר: זמם לו.
הלהרגני אתה אומר ,
פירושו ועניינו האם רצונך להרגני.
ויאמרו כל העדה לרגום אותם באבנים
וגם אלה רבים.
והרי כל אמירה ודיבור שנאמרו מיוחסים לה' הם משני העניינים האחרונים, כלומר: שהם או כנוי לרצון ולחפץ, או כנוי על העניין המובן מאת ה' , בין שנודע בקול נברא, או שנודע בדרך מדרכי הנבואה אשר נבארם .
לא שהוא יתעלה דיבר באותות וקול, ולא שהוא יתעלה בעל נפש שיחקקו העניינים בנפשו ויהיו בעצמותו עניין נוסף על עצמותו. אלא הקשר אותם העניינים בו ויחסם אליו, כיחס כל הפעולות .
אבל הכינוי על החפץ והרצון באמירה ודיבור, הרי כפי שביארנו מענייני שיתוף לשון זה, וגם על דרך הדימוי לנו, כפי שהערנו במה שקדם , שלא יבין האדם בראשית המחשבה היאך ייעשה הדבר שיש רצון לעשותו בעצם הרצון בלבד, אלא הכרחי הוא בראשית המחשבה שיעשה הרוצה אותו הדבר אשר הוא רוצה מציאותו או יצווה לזולתו לעשותו.
ולפיכך הושאל לה' הצווי בהויית מה שרצה שיהיה, ונאמר שהוא צווה שיהיה כך ויהי כך, על דרך הדמיון בפעולותינו, נוסף על היות מלה זו מורה גם על עניין 'רצה' כמו שביארנו.
והנה כל מה שנאמר במעשה בראשית 'ויאמר' 'ויאמר' - עניינו רצה או חפץ. וכבר אמר את זאת זולתנו, ונתפרסם מאוד . וההוכחה לכך, כלומר: שהמאמרות הללו הם רצונות לא דיבורים, כי הדיבורים לא יהיו אלא למצוי שיקבל אותו הצווי, כך אמרו:
בדבר ה' שמים נעשו כמו וברוח פיו כל צבאם ,
כשם ש'פיו' ו'רוח פיו' השאלה, כך דברו ומאמרו השאלה, והכוונה שהם נמצאו בחפצו ורצונו. וזה ממה שלא נעלם מאף אחד מחכמינו המפורסמים.
ואיני צריך לבאר שהאמירה והדיבור בלשון העברי הם בעניין אחד:
כי היא שמעה את כל אמרי ה' אשר דבר . [קט]
הערות:
הערת המתרגם: לעיל פרק נז, ועוד.
הערת המתרגם: שלא כדעת התועים לומר שהדיבור קדמון ובו נברא העולם, או כלשון פילון אלכסנדרוני "לוגוס".
הערת המתרגם: ראה שבת פח ב המידה גנוזה תתקע"ד דורות קודם שנברא העולם. וראה בראשית רבה פרשה א ה.
הערת המתרגם: וראה גם רס"ג בספרו האמונות ודעות מאמר ב פרק יב. ראה שם מהדורתי. וכיון שהמשיג אינו משיג אלא באמצעות השכל הכרחי שיהא מושנו נברא. ושים לב להמשך דברי רבנו "בראו וחדשו כמו שברא כל בריאתו וחדשה".
הערת המתרגם: "אלקול" מסופקני אם מלה זו ערבית והקוף פתוחה והוו שרוקה וכפי שתרגמתי, וכך הבינה גם הר"ש שתרגם "המאמר", או שהיא מלה עברית אלא שהא הידיעה ערבית כרגיל אצל רבנו וחכמי ישראל שכתבו ערבית, ואם כן צריך [קח] לתרגם "הקול".
הערת המתרגם: בעניין זה, והם לקמן ח"ב פרקים לה-לו.
הערת המתרגם: וכדלעיל פרק מו.
הערת המתרגם: הוחדר לתודעת ההמון שיש מדע מגיע מאת הבורא ללב הנביאים בביטוי זה כלומר: שה' דבר עימהם, כי אין בפינו מלים אחרות מעודנות יותר.
הערת המתרגם: לעיל פרק מו.
הערת המתרגם: שמות יט יט. ובחר רבנו מקרא זה דווקא הסובל פירושים ובאורים כדי לסלק מדיבור זה הנחות אליגוריות.
הערת המתרגם: בראשית מא טו.
הערת המתרגם: הנחשב ומתרקם.
הערת המתרגם: קהלת ב טו.
הערת המתרגם: שם.
הערת המתרגם: משלי כג לג.
הערת המתרגם: תהלים כז ח.
הערת המתרגם: בראשית כז מח. ובכל אלה ראה גם לעיל פרק כט.
הערת המתרגם: רצון תוך יזמת פעולה ופעילות.
הערת המתרגם: שמואל ב, כא טז.
הערת המתרגם: שמות ב יד.
הערת המתרגם: במדבר יד י.
הערת המתרגם: הנבואה.
הערת המתרגם: בר"ש "והוא אחד אם נודע".
הערת המתרגם: ריבוי אות - אותות, ולא אותיות. ראה משנה ברכות מהדורתי פ"ב מ"ג ובהערה.
הערת המתרגם: וכדלעיל פרק נד.
הערת המתרגם: לעיל פרק מו.
הערת המתרגם: כיון שהאדם הפשוט מבין שאין שייך כלפי ה' עשייה במובנה הפשוט של המלה הושאל לה' וכו'.
הערת המתרגם: כוונת הרמב"ם בלי ספק על רס"ג שתרגם כל ויאמר "שא". וראה פירושיו לתורה מהדורתי בראשית א והערה .
הערת המתרגם: "אלאקאויל" ובר"ש "מאמרי הצווי" ואין צורך לכך.
הערת המתרגם: והרי מעשה בראשית טרם היו כדי שיצווה להם, ואף לשיטת בעלי ההיולי ועצי הלבנון אין צווי אלא למצוי בעל דעה, כי אין צווי לעצים ולאבנים.
הערת המתרגם: תהלים לג ו.
הערת המתרגם: בר"ש "בדעתנו" וט"ס הוא.
הערת המתרגם: יהושע כד כז. פתח ב"אמרי" וסיים ב"דבר". [קט]
<h2>פרק [סו]</h2>
והלוחות מעשה אלוהים המה ,
רוצה לומר שמציאותם טבעית לא על ידי מלאכה , לפי שכל הדברים הטבעיים נקראים מעשה ה':
המה ראו מעשי ה' ,
וכאשר הזכיר את כל העניינים הטבעיים צומח ובעלי חיים ורוחות וגשמים וכיוצא בהן אמר:
מה רבו מעשיך ה' .
ומן היחס הזה בבהירות יתר אמרו:
ארזי לבנון אשר נטע ,
כיון שהייתה מציאותם טבעית לא מלאכותית אמר כי ה' נטעם. וכך אמרו 'מכתב אלוהים' כבר ביאר היאך יחסו לה' ואמר:
כתובים באצבע אלוהים ,
ואמרו באצבע אלוהים כמו שאמר על השמים:
מעשה אצבעותיך
אשר ביאר שהם נעשו באמירה:
בדבר ה' שמים נעשו .
הנה נתבאר לך שהכתובים שואלים למציאות הדבר לשון אמירה ודיבור, ושאותו הדבר עצמו אשר נאמר עליו שהוא נעשה בדיבור, נאמר עליו מעשה אצבע. כך אמרו "כתובים באצבע אלוהים", שווה לאמרו "בדבר אלוהים". ושאמרו אילו אמר 'בדבר אלוהים', שווה לאמרו כתובים 'בחפץ אלוהים' כלומר: ברצונו וחפצו.
אבל אנקלוס הרי הלך בעניין זה לביאור מופלא ואמר:
כתיבין באצבעא דה' ,
לפי שהוא עשה 'אצבע' דבר מסוים, נספח לה', ובאר 'אצבע אלוהים' כמו הר ה' , ומטה ה' , כוונתו בכך שהיא כלי נברא, חרט את הלוחות ברצון ה'. ואיני יודע מה הכריחו לכך, והיה קל יותר מזה "כתיבין במימרא דה"', כמו שאמר:
בדבר ה' שמים נעשו .
האם נראה לך מציאות הכתב בלוחות מופלא יותר ממציאות הכוכבים בגלגלים? כשם שזה ברצון הראשון, לא בכלי שעשאם, כך יהיה אותו הכתב הכתוב ברצון הראשון, לא בכלי.
וכבר ידעת לשון המשנה כי עשרה דברים נבראו בין השמשות, ומכללן הכתב והמכתב , ראיה כי הדבר המוסכם אצל הרבים כי מכתב הלוחות כשאר כל מעשה בראשית, כמו שביארנו בפירוש המשנה .
הערות:
הערת המתרגם: שמות לב טז.
הערת המתרגם: נמנעתי כאן מלכתוב "מלאכותית", כדי שלא יקראו את האלף נעה. וכוונת רבנו כנראה שלא נפסלו וחוטבו בידי אדם כלוחות שניות, שנאמר בהן פסל לך שני לחת אבנים (שמות לד א), ועדיין אין רבנו מדבר על הכתב כלל, אלא על עצם הלחות, שלא נבראו עתה מעשה נס, כי אם בששת ימי בראשית וכדלקמן.
הערת המתרגם: תהלים קז כד.
הערת המתרגם: שם קד כד.
הערת המתרגם: כלומר: ליחס דברים הטבעיים למעשה ה'.
הערת המתרגם: תהלים קד טז.
הערת המתרגם: אלף נחה.
הערת המתרגם: שמות לא יח. דברים ט י.
הערת המתרגם: תהלים ח ד.
הערת המתרגם: שם לג ו, והרי אנו כבר יודעים מה היא האמירה, ושאינה אלא הרצון המופשט וכדלקמן, אשר גם הוא אין אנו יודעים היאך הוא.
הערת המתרגם: ישעיה ב ג. מיכה ד ב.
הערת המתרגם: שמות ד כ, ושם ומטה האלוהים.
הערת המתרגם: רבנו פונה אל המעיין ומשתף אותו בפליאתו.
הערת המתרגם: אבות פ"ה מ"ח.
הערת המתרגם: שם כתב רבנו: "'וכתב' - היא התורה הכתובה לפניו, יתעלה כמו שאמר, ואין אנחנו יודעים היאך, והוא אמרו ואתנה לך את לוחות האבן והתורה והמצווה אשר כתבתי להורותם. ו'מכתב' - הוא הכתב אשר על הלוחות, כמו שנאמר "והמכתב מכתב אלוהים הוא". ושמא תאמר אם כל המופתים נתנו בטבע, אותן הדברים מששת ימי בראשית מדוע ייחדו אלו העשרה? דע שלא יחדום לעניין שאין שם מופת שניתן בטבע הדברים מששת ימי בראשית זולת אלו, אלא אמר שאילו הייתה עשייתן בין השמשות בלבד, ושאר המופתים ניתנו בטבע הדבר שנעשו בו בעת עשייתו בתחילה. ע"ש. וראה גם בהקדמת אבות פ"ח מהדורתי עמ' שצט ד"ה אבל הדבר. וכן לקמן ח"ב פרק כט. וכן גם בסוף מאמר תחית המתים. [קי]
חלק ראשון
<h2>פרק [סז]</h2>
כיון שהושאלה האמירה לרצון בכל מה שנברא בששת ימי בראשית, ונאמר 'ויאמר' 'ויאמר' , הושאלה לו השביתה ביום השבת, כיון שלא הייתה שם בריאה. ונאמר:
וישבת [קי] ביום השביעי ,
לפי שגם ההפסק מן הדיבור נקרא שביתה, כמו שנאמר:
וישבתו שלושת האנשים האלה מענות את איוב .
וכן נאמר בהפסקה מן הדיבור לשון ניחה, והוא אמרו:
וידברו אל נבל ככל הדברים האלה בשם דוד וינוחו .
עניינו לדעתי, ופסקו מלדבר עד שישמעו התשובה . לפי שלא נזכרה להם לפני כן יגיעה כלל. ואפילו אילו הייתה להם יגיעה, היה אומרו 'וינוחו' מוזר מאוד בשיחה. אלא תיאר שהם הסדירו כל אותו הלשון, אשר יש בו מן העדינות והרוך מה שבו, ושתקו. כלומר: שלא הוסיפו על אותם הדברים עניין אחר, ולא פעולה הגורמת שתהא תשובתו כפי שאמר להם, לפי שמטרת אותה השיחה תיאור ציקנותו שהוא היה ציקן בתכלית, ולפי העניין הזה נאמר גם:
וינח ביום השביעי .
אבל חכמים וזולתם מן המפרשים עשאוהו מעניין המנוחה, ועשאוהו פעל יוצא , אמרו חכמים ז"ל: וינח לעולמו ביום השביעי , כלומר: פסקה הבריאה בו.
ואפשר שהוא מנחי הפא או מנחי הלמד . ויהיה עניינו הניח או התמיד את המציאות במצב שהיא בו ביום השביעי. כלומר: כי בכל יום מן הששה היו מתחדשים בו חדשות מחוץ לטבע הזה היציב המצוי עתה במציאות בכללותה, וביום השביעי התמיד הדבר ונתייצב כפי שהוא עתה.
ואין סתירה לדברינו מה שאין הטייתו כהטיית נחי הפא או הלמד , מפני שיש נטיות יוצאות מן הכלל, ונאמרים שלא כפי הכלל, ובפרט בפעלים הללו הנחים . ואין לבטל סילוק משמעות מטעה מכגון עניין זה בכללי דקדוקים לשוניים, כל שכן עם סייעתינו שאין אנו יודעים היום הקף לשוננו, ושכללי כל לשון הם אחרי הרוב. וכבר מצאנו גם בשורש הזה נח העין, עניין הנתינה וההנחה והוא אמרו:
והניחה שם ,
וכן:
ולא נתנה עוף השמים לנוח עליהם .
ומן העניין הזה לדעתי גם:
אשר אנוח ליום צרה .
אבל אמרו וינפש הוא נפעל מן נפש, וכבר ביארנו שתוף נפש, ושעניינו המטרה והרצון, ויהיה עניינו השלמת חפצו ויציאה לפעל של כל רצונו.
הערות:
הערת המתרגם: וכדלעיל פרק סה.
הערת המתרגם: בראשית ב ב.
הערת המתרגם: איוב לב א. וכך תרגם רס"ג "ואנקטע" הפסיקו, חדלו מלהתוכח עם איוב.
הערת המתרגם: שמואל א, כה ט.
הערת המתרגם: וכן תרגם יונתן, ודלא כרש"י ורד"ק.
הערת המתרגם: יגיעת הדרך, הייתה "וינוחו" צריכה להיות תכף לביאתם ולא בתוך תיאור השיחה.
הערת המתרגם: "תלטף" דברי פיוס רכים הנאמרים בכבוד ובענווה, העלולים לחדור לנבכי הנפש.
הערת המתרגם: תוקפנית ומחוצפת.
הערת המתרגם: "לום" ציקנות וכיליות. וכך תרגם רבנו "הציקנים" בפרושו לפסחים כ"ז מ"ח. ובר"ש "לספר גנותו בעבור שהיה בתכלית הגנות" ולא דק.
הערת המתרגם: שמות כ.
הערת המתרגם: רס"ג בפירושו לתורה שם. וראה פירושי רס"ג לתורה מהדורתי בראשית ב הערה . וכך כתב גם בספרו אמונות ודעות מאמר ב פרק יב. ראה שם מהדורתי.
הערת המתרגם: בר"ש פעל מתעבר.
הערת המתרגם: בראשית רבה פרשה י פסקא יב.
הערת המתרגם: כלומר: ינח, או נחה, לא נוח.
הערת המתרגם: נון דגושה.
הערת המתרגם: אם מנחי הפא ראוי להיות כמו וינח לפני ה' בשמואל א, י כה. ואם מנחי הלמד ראוי להיות על משקל ויגל יהודה בירמיה נב כז.
הערת המתרגם: יסוד הוא אצל רבנו שאין כללים דקדוקיים מהווים שום מעצור בפני הלכי מחשבה, ראה פירושו למשנה כלאים פ"ב מ"ג, ותרומות פ"א מ"א.
הערת המתרגם: עניין רב חשיבות זה הקשור במושגי האלוהות שהוא יסוד היסודות של היהדות וכל סטייה קלה בו מוציאה את האדם מן הכלל.
הערת המתרגם: זכריה ה יא. והשרש לדעת רבנו "נוח".
הערת המתרגם: שמואל ב, כא י.
הערת המתרגם: חבקוק ג טז.
הערת המתרגם: שמות לא יז.
הערת המתרגם: לעיל פרק מא. [קיא]
<h2>פרק [סח]</h2>
כבר ידעת פרסום האמרה הזו, אשר אמרוה הפילוסופים על ה' יתעלה, והוא אמרם שהוא הדעה והיודע והידוע. ושלושת העניינים הללו בו יתעלה, והוא * עניין אחד שאין [קיא] בו ריבוי .
וכבר הזכרנו גם אנחנו את זה בחיבורנו הגדול , כי זה יסוד תורתנו כמו שביארנו שם, כלומר: שהוא אחד בלבד, ולא יסופח אליו דבר אחר . כלומר: שאין שם דבר קדום זולתו. ולפיכך אומרים חַי ה' ואין אומרים חֵי ה', לפי שאין חייו דבר זולת עצמותו' כפי שכבר ביארנו בשלילת התארים .
ואין ספק שכל מי שלא עיין בספרים שנתחברו בעניין השכל' ולא השיג עצם השכל ולא ידע מהותו ואינו מבין ממנו אלא כפי שהוא מבין מעניין הלובן והשחרות' תקשה עליו מאוד הבנת עניין זה.
ויהיה אמרנו שהוא הדעה והיודע והידוע אצלו, כמו אלו אמרנו הלובן והמלובן והמלבין דבר אחד, וכמה מן הסכלים ימהר לסתור דברינו במשל הזה וכיוצא בו, וכמה מאותם שנדמה להם שהם חכמים' יקשה עליהם דבר זה ויחשבו כי ידיעת אמיתת חיובו הוא דבר שאינו ניתן להבנה . ועניין זה הוא עניין שהוכח ונתברר כפי מה שביארוהו הפילוסופים האלוהיים.
והנני להבינך מה שבארו:
דע, כי האדם לפני שידע מאומה הרי הוא יודע בכוח.
וכאשר ידע דבר מסוים - כגון שתאמר כאשר ידע צורת העץ הזה שמדובר בו, והפריד צורתו מחומרו, וצייר בלבו את הצורה מופשטת אשר זו היא פעולת הדעה - הרי נעשה אז יודע בפועל.
והדעה שהושגה לו בפועל, היא צורת העץ המופשט אשר במחשבתו, לפי שאין הדעה דבר זולת העניין הידוע .
הנה נתבאר לך, כי העניין הידוע, [קיב] הוא צורת העץ המופשט והיא הדעה שהושגה בפועל. ואינם שני דברים: דעה, וצורת העץ הידוע.
לפי שאין הדעה בפועל דבר זולת מה שנודע;
והדבר אשר נודעה בו צורת העץ והופשטה שהוא היודע, הוא הדעה שהושגה בפועל בלי ספק.
לפי שכל דעה פעולתה היא עצמה , ואין הדעת בפועל דבר אחד, ופעולתה דבר אחר, כי אמיתת הדעה ומהותה היא ההשגה .
ולכן אל תחשוב כי הדעה בפועל דבר מה מצוי בפני עצמו, נבדל מן ההשגה; וההשגה עניין אחר בה, אלא עצם הדעה ואמיתתה השגה. וכאשר תניח דעה מצויה בפועל, היא ההשגה למה שנודע.
- וזה ברור מאוד למי שעסק רבות בכגון עיון זה.
הרי נתבאר כי הדעה, פעולתה שהיא השגתה - היא אמיתתה ועצמותה. אם כן הדבר אשר בו הופשטה צורת העץ הזה והושגה, שהיא הדעה הוא היודע. כי אותה הדעה עצמה, היא אשר הפשיטה את הצורה והשיגתה, וזו היא פעולתה אשר בגללה נאמר עליה שהיא יודעת. ופעולתה היא עצמה, ואין לזה אשר הנחנו דעה בפועל, כי אם צורת העץ הזה.
הנה נתבאר, שכל זמן שהייתה הדעה מצויה בפועל, הרי הדעה היא הדבר הידוע.
ונתבאר, כי כל דעה, פעולתה שהיא היותה יודעת - הוא עצמותה. אם כן, הדעה והיודע והידוע דבר אחד בעצמו לעולם בכל מה שייוודע בפועל.
אבל אם נניח שהוא בכוח, הרי הוא שני דברים בהחלט, הדעה בכוח והידוע בכוח, כאלו אמרת הדעה הזו ההיולית אשר בראובן, היא דעה בכוח, וכן העץ הזה ידוע בכוח, ואלה שני דברים בלי ספק. וכאשר יצא לפועל ונעשת צורת העץ ידועה בפועל, אז תהיה הצורה הידועה היא הדעה, ובאותה הדעה עצמה שהיא דעה בפועל הופשטה ונודעה, לפי שכל שיש לו פעולה מצויה הוא מצוי בפועל, וכל דעה בכוח וידוע בכוח הם שנים, וכל דבר שהוא בכוח הכרחי שיהא לו נושא הנושא אותו הכוח, כאדם דרך משל.
ונמצאו כאן שלושה דברים:
האדם הנושא אותו הכוח, והוא היודע בכוח,
ואותו הכוח, והוא הדעה בכוח,
והדבר המעותד להיוודע, והוא הידוע בכוח.
כאלו תאמר במשל זה, האדם, והדעה ההיולית, וצורת העץ. ואלה שלושה עניינים נפרדים, וכאשר הושגה הדעה בפועל, נעשו שלושת העניינים אחד, ולא תמצא כלל הדעה דבר, והידוע דבר אחר, אלא כאשר נתפשים בכוח.
וכיון שהוכח כי ה' יתהדר ויתרומם הוא דעה בפועל, ואין כוח בו כלל כמו שנתבאר וכפי שיוכח , לכן לא יהיה עתים משיג ועתים בלתי משיג, אלא הוא דעה בפועל תמיד, חיובי אפוא, שיהא הוא ואותו דבר המושג, דבר אחד, והוא עצמותו.
ועצם פעולת ההשגה אשר בה ייאמר "יודע" - הוא עצם הדעה אשר הוא עצמותו. והרי הוא דעה ויודע וידוע תמיד.
הנה נתבאר, כי היות הדעה והיודע והידוע אחד במספר, אינו ביחס לבורא בלבד, אלא גם ביחס לכל דעה. ואף בנו היודע והדעה והידוע דבר אחד, כל זמן שיש לנו דעה בפועל. אלא שאנו יוצאים מן הכוח אל הפועל עת אחרי עת.
וגם השכל הנפרד כלומר: השכל הפועל, יש שיארע לו מעצור מלפעול, ואף על פי שאין המעצור [קיג] מעצמותו אלא חוץ ממנו , והרי היא חולשה מסוימת לאותו השכל במקרה.
ואין כוונתנו עתה לבאר עניין זה, אלא הכוונה שהדבר אשר הוא לו יתעלה לבדו ומיוחד בו, הוא היותו דעה בפועל תמיד, ואין מעצור לפניו מלהשיג, לא מצד עצמו ולא מזולתו, ולפיכך חיובי שיהא יודע ודעה וידוע תמיד לעולם, ועצמותו היא היודעת והיא הידועה והיא הדעה, כפי שהדבר חיובי בכל דעה בפועל.
וכבר חזרנו על עניין זה בפרק זה כמה פעמים, מפני שהמחשבות רחוקות מאוד מהבנת דבר זה. ואיני חושב שיתחלף לך הציור השכלי בדמיון, ותפישת משל המוחש בכוח המדמה, כי מאמר זה לא נתחבר אלא למי שכבר נתפלסף, וידע מה שכבר נתברר מעניין הנפש וכל כוחותיה . [קיד]
הערות:
הערת המתרגם: אפשר "בה'" וכן הוא בר"ש.
הערת המתרגם: ראה אריסטו מטפיזיקה ספר יב פ"ז ופ"ט.
הערת המתרגם: בר"ש "השכל [קיא] והמשכיל והמושכל" והעדפתי לתרגם כן בעקבות רבנו בהלכות יסודי התורה כבציון דלקמן. אם כי בכל מקום כמעט תרגמתי "עקל" "שכל" להיותו מובן יותר לקורא.
* . לפי כ"י מ. הם.
הערת המתרגם: הלכות יסודי התורה פ"ב הל' י: "הקב"ה מכיר אמתו ויודע אותה כמו שהיא. ואינו יודע בדעה שהיא חוץ ממנו, כמו שאנו יודעים, שאין אנו ודעתנו אחד, אבל הבורא יתברך הוא ודעתו וחייו אחד מכל צד ומכל פינה ובכל דרך ייחוד. שאלמלי היה חי בחיים ויודע בדעה חוץ ממנו, היו שם אלוהות הרבה הוא וחייו ודעתו, ואין הדבר כן, אלא אחד מכל צד ומכל פנה ובכל דרך ייחוד. נמצאת אתה אומר הוא היודע והוא הידוע והוא הדעה עצמה הכל אחד".
הערת המתרגם: "קאעדה' שריעתנא" ובר"ש "פינת דתנו", ואיני יודע מה הזקיקו לכך. ושמא צריך היה לתרגם "עיקר תורתנו", וכלשון הרמב"ם בהלכות יסודי התורה פ"ב הל' יא. ושם בפרק א הל' ו: "וכל המעלה על דעתו שיש שם אלוה אחר חוץ מזה, עובר בלא תעשה, שנאמר לא יהיה לך אלוהים אחרים על פני, וכופר בעיקר שזהו העיקר הגדול שהכל תלוי בו".
הערת המתרגם: כלומר: שאין לו נספח לא תואר ולא תכונה, לא עצמיים ולא אחרים.
הערת המתרגם: ראה לעיל פרק סג הערה .
הערת המתרגם: חית פתוחה.
הערת המתרגם: חית צרויה.
הערת המתרגם: וכן כתב בהלכות יסודי התורה פ"ב הל' י: "ולפיכך אומר חי פרעה, וחי נפשך, ואין אומר חי ה', אלא חי ה', שאין הבורא וחייו שנים כמו חיי הגופים החיים או כחיי המלאכים. ובהקדמתו לאבות סוף פ"ח (מהדורתי עמ' תו) "ולפי היסוד הגדול הזה אין העברית מרשה לומר חי ה' כמו שאמרו חי נפשך, חי פרעה, כלומר: שם נספח, כיון שהנספח והמסופח אליו שני דברים נפרדים, ואין הדבר נספח אל עצמו, ולפי שחיות ה' היא עצמותו, ועצמותו חיותו, ואינה דבר אחר זולתו, לא אמרוה בסיפוח אלא אמרו חי ה', הכוונה שהוא וידיעתו דבר אחד". עיין שם. וראה גם בסמוך פרק סט.
הערת המתרגם: לעיל פרק נג ופרק נז.
הערת המתרגם: אם כי התחלתי ב"דעה" וסיימתי ב"דעה" לא נמנעתי מלתרגם כאן "שכל". ואין ספק שרבנו נתכוון לכמה ספרים יווניים וערביים שנתחברו בעניין זה, אך נראה שנתכוון בעיקר למאמרו של אבי נצר אלפאראבי "מקאלה פי מעאני אלעקל" מאמר בענייני השכל. ושם קבע שש הבחנות ראשיות במובן "שכל" ולהן פארות וסעיפים. ובכמה מקומות לקמן מציין עליו רבנו להדיא.
הערת המתרגם: אפשר: בעיניו.
הערת המתרגם: כלומר: עלול להצטייר במחשבתו כמקרה הנשוא על נושא. ודברי הנרבוני כאן כבדים מנשוא, ראה שם טוב, וכל מה שהאריך בהנחות ארסטו נאמרו בפרטות במאמר אבי נצר בענייני השכל.
הערת המתרגם: יסתור את המושג "הדעה והיודע והידוע" על ידי משל זה.
הערת המתרגם: של מושג זה.
הערת המתרגם: ובהלכות יסודי התורה פ"ב הל' י כתב: ודבר זה אין כוח בפה לאומרו ולא באוזן לשמעו ולא בלב האדם להכירו על בוריו.
הערת המתרגם: העוסקים במדעי האלוהות. אם כי מנהג ספרי הפילוסופיא היוניים לכנות לכל דבר חשוב ונעלה במינו "אלוהי", ותמצא זה רבות בדיאלוגים של אפלטון.
הערת המתרגם: כל זה לקוח מדברי ארסטו בספרו על הנפש ספר ג. ושם הוא קורא את השכל בכוח, נפש, או חלק נפש, או כוח מכוחות הנפש, או דבר מסוים שכל עצמו עתוד או מעותד לקבלת דבר מה. והאריך בו אבי נצר במאמרו [קיב] בענייני השכל הבחנה חמישית, אלא שמה שהמשיל רבנו בעץ המשיל הוא בדונג. עיין שם.
הערת המתרגם: שהופשטה במחשבה הצורה מן החומר.
הערת המתרגם: היא פועלת עצם מציאותה, כי לפני כן הייתה כוח בנפש, ועתה כשיצאה לפעל הרי כל מה שיצא בפועל הוא מה שידעה.
הערת המתרגם: כלומר: מה שהשיגה.
הערת המתרגם: לתוספת הבהרה אפשר: וכאשר תניח כי דעה. ויש להעיר כי גם הראב"ע מתרגם "עקל" האמור כאן דעה שכ' בשמות לד ו "כי הוא לבדו יודע ודעת וידוע". ע"ש.
הערת המתרגם: העתוד לפני שיקבל את צורתו שהוא מושכלו.
הערת המתרגם: הופשטה צורת העץ מן החומר שלה במחשבה.
הערת המתרגם: "אכיד'א" כאשר האדם תופש במחשבתו מציאות דבר בכוח. ובר"ש "כשילקחו בכוח".
הערת המתרגם: כלומר: אין בו דבר בכוח.
הערת המתרגם: שכל דבר שבכוח הוא העדר, כפי שנתבאר לעיל פרק נה.
הערת המתרגם: בתחילת החלק השני.
הערת המתרגם: בר"ש "גוף והיכל".
הערת המתרגם: וראה גם לקמן ח"ב פ"ד, ובמאמר אבי נצר אלפאראבי בענייני השכל הבחנה ששית.
הערת המתרגם: אפשר: [קיג] מחוצה לו.
הערת המתרגם: "חרכה' מא" ואפשר לתרגם הפרעה, הפסקה, סיבה. ובר"ש "תנועה". וכך הוא באמת רוב שימוש מלה זו בערבית. אך נראה לי שלא לכך נתכוון רבנו כאן. ושמא קורא רבנו שינוי זה החל בו אם כי הגורם חיצוני "תנועה" כפי הכלל שכל תנועה שינוי וכל שינוי תנועה וכפי שיתבאר לקמן בהקדמות שבתחילת החלק השני, וראה גם אפלטון בספרו תיאיטיטוס מהד' סימון עמ' . וראה גם לקמן ח"ב פרק יב ופרק יח.
הערת המתרגם: אפשר לתרגם: ואין ביאור עניין זה מטרתנו עתה אלא המטרה.
הערת המתרגם: אפשר: ואין עוצר בעדו.
הערת המתרגם: שלא קל למחשבת האדם לתפוש את העניין הזה על בוריו. וכדלעיל הערה .
הערת המתרגם: מוסב על תלמידו אשר למענו נכתב הספר.
הערת המתרגם: "מת'ל" מם ותו פתוחות נעות, לכך תרגמתי "משל" מם שוויה ושין פתוחה. ואפשר לתרגם "כמו" והכוונה שהדברים המושכלים הללו הם מבחינת השכל דברים ברורים, כמו שהמוחש ברור לחוש, ואם תתפוש את הדברים הללו בכוח המדמה, יתחלפו לך המושגים ותאבד המטרה, כי אין למדמה כושר תפישה למושכל המופשט.
הערת המתרגם: וכדלעיל בהערה , שהעתוד לדעה הוא כוח נפשי. וראה גם בהקדמת רבנו לאבות, הפרק הראשון. [קיד]
<h2>פרק [סט]</h2>
הפילוסופים, כפי שידעת, קוראים את ה' יתעלה "העילה הראשונה" ו"הסיבה הראשונה". ואלה הידועים בשם "מתכלמין" מתרחקים מאוד מן השמות הללו , וקוראים אותו "הפועל", וחושבים שיש הבדל עצום בין אמרנו סיבה ועילה, לבין אמרנו פועל.
לפי שאמרו, אם נאמר שהוא עילה, נחייב מציאות העלול, וזה יביא לקדמות העולם, ושהעולם לו על דרך החיוב . ואם נאמר "פועל", לא יתחייב מזה מציאות הנפעל עמו, כי הפועל אפשר שיקדם את פעלו. אלא שאינם מציירים לעצמם עניין שאין הפועל פועל כי אם לאחר שיקדם פעלו. ואלה דברי מי שאינו מבחין בין מה שבכוח למה שבפועל .
ואשר תדע אתה, שאין הבדל בין אמרך "עילה" או "פועל" בעניין זה. והוא, שכאשר תחשוב גם על העילה בכוח, הרי היא קודמת לעלולה בזמן , אבל אם הייתה עילה בפועל, הרי עלולה מצוי במציאותה עילה בפועל בהכרח.
וכן כאשר תחשוב את הפועל פועל בפועל, יתחייב מציאות פעלו בהכרה, כי הבנאי לפני שיבנה את הבית אינו בנאי בפועל, אבל הוא בנאי בכוח, כמו שחומר אותו הבית, לפני שיבנה בית -בכוח, וכאשר יבנה, אז הוא בנין בפועל, [קיד] ויתחייב מציאות דבר בנוי אז בהכרח .
ואם כן לא הרווחנו מאומה בהעדפת שם "פועל" על שם "עילה וסיבה".
והכוונה כאן אינה אלא ההשוואה בין שני השמות הללו, ושכמו שאנו קוראים אותו פועל, ואף על פי שפעלו נעדר,. הואיל ואין מניעה ואין מעצור לפניו מלפעול מתי שירצה, כך אפשר שנקראהו עילה וסיבה בעניין זה עצמו, ואף על פי שהעלול נעדר.
ואשר הביא את הפילוסופים לקראו יתעלה עילה וסיבה, ולא קראוהו פועל, אינו מחמת השקפתם הידועה בקדמות העולם, אלא מחמת עניינים אחרים, הנני מזכירם לך דרך אגב .
כבר נתבאר במדעי הטבע מציאות הסיבות לכל דבר שיש לו סיבה, ושהם ארבעה:
החומר והצורה, והפועל והתכלית .
ושיש מהם קרובים ומהם רחוקים , וכל אחד מארבעה אלו נקרא סיבה ועילה.
ומהשקפותיהם אשר איני חולק עליהם, שה' יתהדר ויתרומם הוא הפועל והוא הצורה והוא התכלית, ולפיכך אמרו שהוא יתעלה סיבה ועילה, כדי לכלול שלושת הסיבות הללו, והם שיהא הוא פועל העולם וצורתו ותכליתו.
ומטרתי בפרק זה לבאר לך באיזה אופן נאמר בו יתעלה שהוא הפועל והוא צורת העולם, והוא גם תכליתו.
ואל תטריד את מחשבתך כאן בעניין חידושו את העולם או חיובו ממנו לפי דעתם, כי ידובר בכך הרבה כראוי לעניין זה . והכוונה כאן שהוא יתעלה פועל את פרטי הפעלים הנמצאים בעולם, כמו שהוא פועל העולם בכללותו .
ואומר:
כבר נתבאר במדעי הטבע כי ארבעת מיני סיבות הללו, ראוי לחקור לכל סיבה מהן גם סיבה אחרת, ואז ימצא לדבר המתהווה ארבעת הסיבות הללו הקרובות אליו , וימצאו גם להם סיבות, ולסיבות סיבות, עד שמסתיים אל הסיבות הראשונות.
כגון: שהדבר הזה העשוי פועלו הוא כך, ולאותו הפועל פועל, ולא יחדל מכך עד שיגיע אל מניע ראשון, הוא הפועל באמת לכל האמצעיים הללו. והוא, שאם היה אות אלף מניעו אות בית, ובית מניעו גימל, וגימל מניעו דלת, ודלת מניעו הא, וזה מה שלא יעבור עד ללא תכלית , אם כן נעמוד אצל ההא דרך משל . הרי אין ספק כי ההא הוא המניע את האלף והבית והגימל והדלת, ובצדק נאמר על תנועת האלף כי ההא פעל אותה.
ועל דרך זו מתייחסת כל פעולה במציאות אל ה'. ואפילו פעלו מי שפעלו מן הפועלים הקרובים, * כמו שנבאר, הרי הוא הסיבה הרחוקה מצד היותו פועל . [קטו]
וכך הצורות הטבעיות ההוות הנפסדות , נמצאם אם נתחקה אחריהם, שבהכרח קדמה להם צורה אחרת המעתדת את החומר הזה לקבל את הצורה הזו, וגם אותה הצורה השניה קדמה לה אחרת, עד שיסתיים לצורה האחרונה, שהיא הכרחית במציאות הצורות האמצעיות הללו, אשר אותן האמצעיות הם סיבת הצורה הזו הקרובה, ואותה הצורה האחרונה בכל המציאות הוא ה' יתעלה.
ואל תחשוב כי אמרנו בו שהוא הצורה האחרונה לכל העולם, הוא רמז לצורה האחרונה אשר עליה אומר ארסטו במה שאחר הטבע, שהיא בלתי הוה ולא נפסדת * . כי אותה הצורה האמורה שם, טבעית, לא שכל נבדל.
לפי שאין אמרנו עליו יתעלה, שהוא צורת העולם האחרונה, כעניין הוית הצורה בעלת החומר צורה לאותו החומר, עד שיהא הוא יתעלה צורה לגוף .
לא על דרך זו נאמר! אלא כמו שכל מצוי בעל צורה אינו מה שהוא כי אם בצורתו, ואם נפסדה צורתו נפסדה הווייתו ובטל; כך, כיחס הזה עצמו, יחס ה' לכל תחילות המציאות הרחוקות. כי במציאות הבורא הכל מצוי, והוא מקור קיומו, בעניין שמכנים אותו "שפע", כמו שנבאר באחד מפרקי מאמר זה .
ואם יעלה על הדעת העדר הבורא - תעדר כל המציאות, ותבטל מהות הסיבות הרחוקות ממנו, והמסובבים האחרונים, ומה שביניהם.
והרי הוא אפוא לו במעלת הצורה לדבר שיש לו צורה, אשר בה הוא מה שהוא, ובצורה תתקיים אמיתתו ומהותו. כך יחס ה' לעולם, ובדרך זו נאמר בו שהוא הצורה האחרונה, ושהוא צורת הצורות. כלומר: שהוא אשר מציאות כל צורה בעולם וקיומה נשען בסופו של דבר אליו, ובו קיומה , כשם שהדברים בעלי הצורות קיומם על ידי צורתם. ומחמת עניין זה נקרא בלשוננו חי העולמים, עניינו שהוא חיות העולם, כמו שיתבאר.
וכך הוא הדבר גם בכל תכלית. הרי הדבר שיש לו תכלית, יש לך לחקור לאותה התכלית תכלית. כאלו תאמר דרך משל, שהכסא חומרו העץ, ופועלו הנגר, וצורתו הריבוע בתבנית כך, ותכליתו לשבת עליו.
הרי יש לך לשאול ומה תכלית הישיבה על הכסא?
ואז ייאמר שיורם היושב עליו ויגבה מעל הארץ.
ותשאל עוד ותאמר ומה תכלית ההרמה מעל הארץ,
ויענו לך לכבד את היושב בעיני רואהו.
ותשאל ומה תכלית כבודו בעיני רואהו,
ויענו לך כדי [קטז] שייראוהו וירהו ממנו.
ותשאל ותאמר ומה תכלית היותו ירוי,
ויענו לך כדי שתהא פקודתו נשמעת .
ותדרוש עוד ומה התכלית ההשמעות לפקודתו.
ותיענה למנוע בני אדם מלהזיק זה את זה .
ותדרוש עוד התכלית לכך,
ותיענה כדי להתמיד תקינות מציאותם .
וכך צריך תמיד בכל תכלית שתופיע, עד שיסתיים הדבר אל רצונו יתעלה בלבד לפי השקפה מסוימת כפי שיתבאר , עד שתהא התשובה האחרונה "כך רצה יתעלה", או אל גזרת חכמתו כפי השקפת אחרים כפי שאבאר , עד שתהא התשובה בסוף "כך גזרה חכמתו".
ולזה יסתיים משפט כל תכלית אל רצונו וחכמתו כפי שתי השקפות אלו, אשר נתבאר לפי שיטתנו שהם עצמו, ושאין חפצו ורצונו או חכמתו דברים מחוץ לעצמותו, כלומר: שהם זולת עצמותו.
נמצא אפוא כי הוא יתעלה התכלית הסופית של הכל, וגם תכלית הכל להתדמות בשלמותו כפי היכולת , והוא עניין חפצו, אשר הוא עצמותו כמו שיתבאר . לפי זה נאמר בו שהוא תכלית התכליות .
הנה ביארתי לך באיזה אופן נאמר בו יתעלה שהוא פועל וצורה ותכלית, ולפיכך קראוהו סיבה ולא קראוהו פועל בלבד.
ודע, כי אחד מבעלי העיון מן ה"מתכלמין" האלה, הגיעה בו הסכלות וההעזה עד שאמר, כי אלו יעלה על הדעת העדר הבורא, לא יתחייב מכך העדר הדבר הזה שהמציא הבורא, כלומר: העולם, לפי שאין הכרח שיבטל הפעול אם נעדר הפועל אחר שעשאו.
ומה שאמרו נכון, אלו היה פועל בלבד, ולא היה אותו הדבר הפעול זקוק לו בהתמדת קיומו, כמו שאם מת הנגר, לא יבטל הארון, כיון שאינו מספק לו את הקיום.
אבל בהיותו יתעלה גם צורת העולם, כמו שביארנו, והוא מספק לו את הקיום והתמידיות, לכן מוכחש שייעדר המקיים וישאר מקבל הקיום, אשר אין לו קיום כי אם במה שמסופק לו. עד כדי שיבוש זה הביאה האמירה שהוא פועל בלבד, לא תכלית ולא צורה. [קיז]
הערות:
הערת המתרגם: הכוונה לאריסטו ומפרשי ספריו. ראה בתחילת הפיזיקה, ובמטפיזיקה ספר א פ"א.
הערת המתרגם: לשון רבים. ובר"ש "מזה השם" ולא דק.
הערת המתרגם: "ט'ן" מחשבה בטלה.
הערת המתרגם: ביחס אליו. ובר"ש "מאתו" ולא דק.
הערת המתרגם: שאין העילה עילה כי אם על ידי העלול, וכדלקמן.
הערת המתרגם: את העניין הזה והוא שאין הפועל - העושה נעשה פועל - עושה אלא אם יש לו פעולה ומעשה.
הערת המתרגם: כלומר: לגבינו, שכל פעולה שאנו מסוגלים לבצעה, הרי היא מצויה בנו בכוח, ואין זה שהיא מצויה בו בכוח נקרא פועל עד אשר תצא אל הפועל, ואי יציאתה אל הפועל הוא מחמת מעצורים שונים פנימיים או חיצוניים. אך כלפי ה' הרי אין בו דבר בכוח, והכל נמצא בפועל תמיד, הואיל ואין מעצור לפניו, וכדלקמן. וראה שם טוב שהאריך באופן [קיד] אחר.
הערת המתרגם: כלומר: במי ששיך בו כוח ופועל.
הערת המתרגם: הר"ש שינה בנין כל משפט זה והוסיף בו משלו ללא צורך, וכך כתב: כי הבונה קודם שיבנה הבית אינו בונה בפועל, אבל הוא בונה בכוח, וכשיבנה אז הוא בונה בפועל, כמו שחומר הבית ההוא קודם שיבנה הוא בית בכוח, וכשיבנה אז הוא נבנה בפועל.
הערת המתרגם: בר"ש "בהגדיל" ולא דק.
הערת המתרגם: אפשר: ועין מונע ואין עוצר בעדו.
הערת המתרגם: "אקתצ'בהא לך" סקירת עניין ואמירת דברים מבלי להתכונן לכך, מעין "הואיל ואתו לידן נימא בהו מלתא". ובר"ש "אומרם לך בקצרה" וברי"ח "אפרוט אותם לך".
הערת המתרגם: פיזיקה לארסטו ספר ב פ"ז.
הערת המתרגם: ארבעת אלה הגדיר רבנו היטב במלות ההגיון שער תשיעי. וראה מטפיזיקה לארסטו ספר ח פ"ד. ואנליטיקה אחרונה ספר א פי"ג.
הערת המתרגם: כלומר: הסיבות והעלות, מהם קרובות שהנפעל תוצאה ישירה מהם, ומהם רחוקות שהם סבת סבת... סבתו, וכדלקמן.
הערת המתרגם: מהשקפות הפילוסופים, בבואם להגדיר את הסיבה הראשונה כלומר: ה' יתעלה, לאיזה מן הסיבות הללו.
הערת המתרגם: לקמן ח"ב פרק א והלאה.
הערת המתרגם: בר"ש "העולם כולו כמות שהוא" ואין זה במקור.
הערת המתרגם: פיזיקה לארסטו ספר ז פ"ב, וספר ח פ"ה.
הערת המתרגם: שהמתהווה תוצאה ישירה מהן.
הערת המתרגם: וכפי שיובא לקמן בהקדמת ח"ב הקדמה שלישית.
הערת המתרגם: נניח שהדבר הסתיים אצל ההא. כי אחת היא לנו אם נעמוד כאן או נגיע לבליוני מליונים.
* . נראה שאין כוונת רבנו לכלול אפילו פעולות הפועל ברצון חפץ וכוונה כגון האדם. אם כי יתכן שהוא כולל הכל, וכשיטת רס"ג, ראה פירושו לתורה מהדורתי בראשית ג כא ובהערה שם.
הערת המתרגם: וכמו שכתב בהלכות יסודי התורה פ"ב הל' ה: ובמה ייפרדו הצורות זו מזו והרי אינן גופים, לפי שאינן שוין במציאותן, אלא כל אחד מהן למטה ממעלתו של חברו, והוא מצוי מכוחו זה למעלה מזה, והכל נמצאים מכוחו של הקב"ה וטובו. וזהו שרמז שלמה בחכמתו כי גבוה מעל גבוה שומר. ע"ש. והשוה גם אבי [קטו] נצר אלפאראבי במאמרו "עיון אלמסאיל" - .
הערת המתרגם: למהות הצורה הטבעית באדם, ראה לעיל פרק א ד"ה אבל צלם.
הערת המתרגם: הכוונה באדם על העתוד וכוח כשרון קיבול השכל הנקנה. כי האחרון, כלומר: השכל הנקנה, אין לו קשר עם היסודות ואינו הוה נפסד. ועיין היטב בהלכות יסודי התורה פ"ד הל' ה-ט. ובהלכות תשובה פ"ח הל' ג. ולקמן פרק ע. וביתר הנמצאים צורתו - מהותו לאחר הפשיטתו מן החומר.
הערת המתרגם: אפשר: שנגיע.
* . משום שלדעתו היא צורת החומר הקדמון, ההיולי, שהוא בלתי הוה נפסד, לשיטתו בקדמות החומר הבסיסי של העולם. וכדלקמן ח"ב פרק יג ההשקפה השלישית.
הערת המתרגם: וראה גם לקמן ח"א פ"ע בדעת ה"צאבה" שה' רוח או נפש הגלגל.
הערת המתרגם: אפשר: ראשיות.
הערת המתרגם: לפי הערבית "הוא הכל", ובעברית אין צורך לתיבת "הוא".
הערת המתרגם: "ממד" תרגמתי כן לכלול שתי הוראות "ממד" מלשון "כשדה" נותן ופועל החומר לקיומו, או מלשון "מד" מתמיד וממשיך.
הערת המתרגם: חלק ב פרק יב.
הערת המתרגם: בר"ש "ואלו היה אפשר" ברי"ח "ואם יעביר אדם על לבו" ורש"ט חולק עליהם ומציע "אלו שוער בנפש" ואיני יודע למה כל הצער הזה. ויש תרגומו הנפלא של רבנו בהלכות יסודי התורה פ"א הל' א-ג "יסוד היסודות ועמוד החכמות, לידע שיש שם מצוי ראשון והוא ממציא כל נמצא משמים וארץ ומה שביניהם, לא נמצאו אלא מאמיתת הימצאו. ואם יעלה על הדעת שהוא אינו מצוי, אין דבר אחר יכול להמצאות, ואם יעלה על הדעת שאין כל הנמצאים מלבדו מצויים, הוא לבדו יהיה מצוי ולא יבטל הוא לביטולם, שכל הנמצאים צריכים לו, והוא ברוך הוא אינו צריך להם ולא לאחד מהם".
הערת המתרגם: "קואם" תרגמתי אמנם "קיום" כעין לשון נופל על לשון, וכך תרגם ר"ש, ואינו מדויק בהחלט, כי הוראתה עמידה ויציבות, היות הדבר משהו.
הערת המתרגם: ב"ה בכל כ"י העתיקים וגם בהוצ' מונק. ובדניאל יב ז "חי העולם", אבל "חי העולמים" הוא בברכות שתקנו חז"ל לפני הזמירות ולאחריהן. וראה גם [קטז] לקמן פרק עב.
הערת המתרגם: אפשר: לדרוש.
הערת המתרגם: בר"ש "ותענה לגדל מצותו" ואינו נכון.
הערת המתרגם: אפשר: המשמעת.
הערת המתרגם: המשך זה יש להחיל גם לעיל פרק ט.
הערת המתרגם: על דרך מאמר חז"ל באבות פ"ג מ"ב: שאלמלי מוראה איש את רעהו חיים בלעו.
הערת המתרגם: לקמן ח"ג פרק יז ההשקפה השלישית. וראה גם אבי נצר אלפאראבי בספרו "פצוץ אלחכם" עמ' ד"ה "פאן ט'ן ט'אן".
הערת המתרגם: אפשר: בסוף.
הערת המתרגם: לקמן ח"ג פרק יז ההשקפה הרביעית.
הערת המתרגם: וכדלעיל פרק נד, ראה שם הערה .
הערת המתרגם: לקמן ח"ג פרק יג.
הערת המתרגם: אפשר: באופן זה.
הערת המתרגם: וראה גם לקמן ח"ג פרק יג.
הערת המתרגם: כדי לכלול שלושת סוגי הסיבתיות.
הערת המתרגם: בר"ש "וההתגברות" ולא דק.
הערת המתרגם: ראה לעיל הערה .
חלק ראשון
<h2>פרק [ע]</h2>
רכב
מלה זו משותפת, משמעה הראשון עניינו רכיבת האדם על הבהמות כפי הרגיל:
והוא רכב על אתונו .
והושאל לשליטה על הדבר, כי הרוכב שולט ומושל על רכבו, וזהו אמרו:
ירכיבהו על במתי ארץ ,
והרכבתיך על במתי ארץ ,
עניינו שאתם תמשלו על מרומי הארץ.
ארכיב אפרים ,
אמשילהו ואשליטהו.
וכפי העניין הזה נאמר בה' יתעלה: [קיז]
רכב שמים בעזרך ,
פירושו המושל על השמים. וכן:
לרוכב בערבות
עניינו המושל על ערבות והוא הגלגל העליון המקיף את הכל .
לשון חכמים ז"ל החוזר בכל מקום שהם שבעה רקיעים, ושערבות הוא העליון המקיף את הכל. ואל תתמה על שהם מונים את הרקיעים שבעה והם יותר, לפי שפעמים מונים את העגול אחד, אף על פי שיש בו מספר גלגלים, כפי שהדבר ידוע אצל המעיינים במקצוע זה, וכמו שאבאר. ואין הכוונה כאן אלא אומרם בפירוש תמיד כי ערבות הוא מעל לכל, ועל ערבות נאמר:
רכב שמים בעזרך .
ולשון חגיגה , אמרו:
ערבות רם ונשא שוכן עליו, שנאמר סלו לרוכב בערבות .
ומנא לן דאיקרי שמים? כתיב הכא 'לרוכב בערבות' וכתיב התם 'רוכב שמים' .
הנה נתבאר כי כל הרמז לגלגל אחד, והוא המקיף את הכל, אשר תשמע מעניינו מה שתשמע .
והתבונן אמרם 'שוכן עליו' ולא אמרו 'שוכן בו', כי אלו אמרו 'שוכן בו', היה זה מחייב לו מקום, או שיהיה כוח בו כמו שדימו כתות ה"צאבה", שה' רוח הגלגל . והרי באמרם 'שוכן עליו' בארו שהוא יתעלה נבדל מן הגלגל, ואינו כוח בו .
ודע שהושאל לו יתעלה רכב שמים לדימוי המופלא והנפלא, והוא: שהרוכב יותר נעלה מן הרכוב. ולא אמרנו יותר נעלה, אלא דרך אי הקפדה בדיבור , כי אין הרוכב ממין הרכוב; ועוד, שהרוכב הוא המניע את הבהמה ומוליכה כפי שירצה, והיא כלי בידו להטותה כחפצו, והוא נקי ממנה ואינו מחובר בה אלא חוץ ממנה.
כך ה' יתרומם שמו. הוא מניע הגלגל העליון אשר בתנועתו ינוע כל נע בו, והוא יתעלה נבדל ממנו ואינו כוח בו.
ובבראשית רבה אמרו כאשר פירשו אמרו יתעלה:
מעונה אלוהי קדם ,
אמרו:
הוא מעון עולמו ואין עולמו מעונו,
והסמיכו לזה ואמרו:
הסוס טפלה לרוכב, ואין הרוכב טפלה לסוס.
הדא הוא דכתיב 'כי תרכב על סוסיך' ,
זה לשונם.
התבונן בו וראה היאך ביארו יחסו יתעלה לגלגל , ושהוא כלי שלו אשר בו מנהיג את המציאות. לפי שכל מקום שתמצא לחכמים ז"ל כי שמים פלונית יש בה כך, ושמים פלונית יש בה כך, אין עניינו שיש בשמים גופים אחרים זולת השמים, אלא עניינו שהכוחות המהווים את הדבר הפלוני והנוטרים את תקינותו, באים מאותה השמים.
והראיה למה שאמרתי [קיח] לך, אמרם ,
ערבות שבו צדק וצדקה, ומשפט וגנזי חיים, וגנזי שלום וגנזי ברכה, ונשמתן של צדיקים, ונשמות ורוחות שעתידים להבראות, וטל שעתיד הקב"ה להחיות בו המתים.
ופשוט הוא, שכל מה שמנו כאן אין מהם דבר שהוא גוף, שאז יהיה במקום, כי טל אינו טל כפשוטו . והתבונן היאך אמרו בזה 'שבו', כלומר: שהם בערבות , ולא אמרו שהם עליו. והרי כאלו הודיעו, שהדברים הללו המצוים בעולם, אינם מצוים כי אם מכוחות הבאים מערבות, ה' יתעלה הוא אשר עשאו מוצא להם ורכזם בו, אשר מכללם גנזי חיים.
וזהו הנכון והאמת המוחלטת, שכל חיים מצוים בחי, אינם אלא מאותם החיים, כפי שאבאר לקמן .
והתבונן היאך מנו נשמתן * של צדיקים ונשמות ורוחות שעתידין להבראות, וכמה נעלה עניין זה למי שהבינו, כי הנשמות הנשארות אחר המות, אינה הנשמה ההווה באדם בזמן שמתהווה. כי זו ההווה בעת התהוותו, היא כוח ההכנה בלבד , והדבר הנפרד לאחר המות הוא הדבר שהושג בפועל.
וגם אין הנשמה ההווה היא הרוח ההווה, ולפיכך מנו בהווים נשמות ורוחות, אבל הנבדלת דבר אחד בלבד. וכבר ביארנו שתוף רוח .
וכן ביארנו בסוף ספר מדע מה שיש בשמות אלו מן השיתוף.
ולכן שים לב היאך העניינים המופלאים הללו האמתיים, אשר הגיע אליהם עיונם של מובהקי הפילוסופים, מפוזרים במדרשות, שאם יראה אותם האדם החכם - שאינו מכיר צדקתם - בעיון ראשון ילעג להם, בגלל מה שיראה בפשטיהם מן הזרות לאמיתת המציאות, והסיבה לכל זה שדברו בחידות, מחמת עמקות עניינים אלו מתבונת ההמון כמו שהודענו כמה פעמים .
ואחזור להשלים הבנת מה שהתחלתי, ואומר, שהם ז"ל הביאו ראיות מלשונות הפסוקים על מציאות הדברים המנוים הללו בערבות, וכך אמרו :
צדק ומשפט דכתיב צדק ומשפט מכון כסאך ,
וכן למדו לאותן אשר מנו אותם שהם יוחסו לה' יתעלה שהם אצלו, והבן זה.
ובפרקי ר' אליעזר אמרו:
שבעה רקיעים ברא הקב"ה, ומכלם לא בחר כסא כבוד למלכותו אלא ערבות, שנאמר סלו לרוכב בערבות ,
זה לשונו, והבן גם אותו.
ודע כי קבוצת הבהמות הרכובות נקראים מרבבה, ונכפל זה הרבה:
ויאסף יוסף [קיט] מרכבתו ,
במרכבת המשנה ,
מרכבות פרעה .
והראיה כי השמות הללו נאמרים על מספר בהמות אמרו:
ותעלה ותצא מרכבה ממצרים בשש מאות כסף וסוס בחמשים ומאה ,
הרי זו ראיה כי מרכבה נאמרת על ארבעה סוסים.
ולפיכך אני אומר, שכיון שנאמר כפי שנאמר שכסא הכבוד ניבאוהו ארבע חיות, קראוהו חכמים ז"ל מרכבה , דימוי למרכבה שהיא ארבעה אחדים.
ועד כאן מה שנמשך אליו הדיבור בפרק זה, ויבואו עוד בהכרח הערות אחרות רבות בעניין זה .
אבל המטרה בפרק זה, ואשר בשביל כך הודגשו הדברים, כי אומרו 'רוכב שמים' עניינו מסבב הגלגל המקיף, ומניעו ביכולתו וחפצו. וכן אמרו בסוף הפסוק 'ובגאותו שחקים', אשר בגאותו סבב השחקים. אמר את הראשון שהוא 'ערבות', כמו שביארנו בלשון רכיבה, והשאר בלשון 'גאווה'. כי בנוע הגלגל העליון, התנועה היומית הזו ינועו כל הגלגלים כתנועת החלק בכל , וזו היא היכולת העצומה אשר הניעה את הכל, ולפיכך קראה גאווה.
ולכן יהיה עניין זה מזומן תמיד בדעתך למה שיבוא לקמן, כי הוא גדול הראיות שבהן נודעה מציאות ה', כלומר: סיבוב הגלגל, כמו שאוכיח , ולכן הבינהו. [קכ]
הערות:
הערת המתרגם: "מת'אלה", הוראות רבות לה, והנכון לדעתי לתרגמה כאן "משמעה". ובר"ש "הנחתה", ובמה"ק של תרגום הר"ש "ודמיונו", וברי"ח "פירושה" ויש שנסה להגיה "משלה", ואין כל טעם וצורך לכך.
הערת המתרגם: במדבר כב כב.
הערת המתרגם: דברים לב יג.
הערת המתרגם: ישעיה נח יד.
הערת המתרגם: "אעאלי" ורס"ג תרגם "קמאקם" ועניינן אחד. ובר"ש "עליוני".
הערת המתרגם: הושע י יא. ושם תרגם יונתן אשריתי בית ישראל על תקוף ארעא. [קיז]
הערת המתרגם: דברים לג כו.
הערת המתרגם: תהלים סח ה. ורס"ג פירש בעבות כלומר: העבים והריש נוספת.
הערת המתרגם: וכמבואר לקמן חלק א פרק עב, וחלק ב פרק ד, ועוד.
הערת המתרגם: חגיגה יב ב. שוחר טוב צב ב. קיד ב. דברים רבה ב כג. פרקי ר' אליעזר יח. פסיקתא רבתי כ ג. אבות דר' נתן פרק לז ט. ועוד.
הערת המתרגם: "כרה" כולל כדור, עגול, גלגל. ונ"ל שאין נכון לתרגם כאן "כדור". ואף לא גלגל שרבנו מתרגם תמיד "פלך", אם כי בהלכות יסודי התורה פ"נ הל' א כתב: "הגלגלים הם הנקראים שמים ורקיע וזבול וערבות". ע"ש. ולכן העדפתי לתרגם "עגול", ואם טעיתי עם רבנו הסליחה.
הערת המתרגם: לקמן ח"א פרק עב, וח"ב פרק ד, כי לפחות שמונה עשרה גלגלים הם.
הערת המתרגם: דף יב ב.
הערת המתרגם: לפנינו בש"ס שונה הנוסח למשמעות קשה לדעת רבנו, וכתבו "מלך אל חי רם ונשא שוכן עליהם בערבות", והכינוי עליהם מוסב שם על מלאכי השרת. אמנם בנוס' הר"ח אין תיבת "בערבות" ובכך סולקה המשמעות הקשה, אך "עליהם" נשארה, ושמא יש להסב אותה גם על ערבות וגם על המלאכים וכו'.
הערת המתרגם: לקמן ח"א פרק עב, וח"ב פרק ד.
הערת המתרגם: על אמונתם של אלה ראה לעיל פרק סג. ובהלכות עבודה זרה פ"א: וראה גם לקמן ח"ג פרק כט ופרק לז.
הערת המתרגם: ראה לעיל פרק סט ד"ה ובך הצורות.
הערת המתרגם: בר"ש "הזר" וכך הוא.
הערת המתרגם: בר"ש "אלא בהקל מן המאמר" וגמגום הוא.
הערת המתרגם: כלומר: שההנעה וההנהגה נעשת בעצם רכיבתו ללא שום פעולה נוספת מצדו. וראה בהלכות כלאים פ"ט הל' ט, ועיין כסף משנה שם. ודבר גדול רמז לנו רבנו כאן, שעצם השליטה במדובר אם שליטת הקיום או זולתה, שהיא במושגינו השגה היא גורם ההנעה. ולקמן יובא כי שאיפת המשכיל וחשקתו למושכלו מקור ראשיות התנועה, והדברים עתיקים.
הערת המתרגם: "ברי" אפשר היה לתרגם "נעלה ונבדל" ולפחות "מנוקה" ונמשכתי אחר הר"ש כי נדמה לי שהיא הפחות בלתי מתאימה. והעניין ידוע.
הערת המתרגם: פרשה סח פסקה י, לפסוק ויפגע במקום.
הערת המתרגם: דברים לג כז.
הערת המתרגם: חבקוק ג ח.
הערת המתרגם: כלומר: היחס בינו לבין הגלגל.
הערת המתרגם: מיוחס לחכמים.
הערת המתרגם: שדבר [קיח] פלוני מתהווה מחמתן.
הערת המתרגם: אפשר: סדירותו.
הערת המתרגם: שם חגיגה יב ב.
הערת המתרגם: הוזקק לבאר זאת בטל שהוא היחידי שאפשר לחשוב שהוא גשמי, וכל השאר רוחניותם ברורה לכל.
הערת המתרגם: ושמא מפרש רבנו "שבו" כמו בי מלכים ימלכו, בי שרים ישרו (משלי ח).
הערת המתרגם: אפשר "מקור" ובר"ש התחלה.
הערת המתרגם: ח"א פרק עב. וראה גם ח"ב פרק י.
* . יש שדייקו האמור כאן "נשמתן" ולא "נשמותן" כבסמוך "נשמות ורוחות" וראה לקמן בחלק זה פרק עד הדרך השביעי הערה .
הערת המתרגם: ראה לעיל פרק מא ופרק סח.
הערת המתרגם: הנבדלת מן הגוף על ידי המות.
הערת המתרגם: לעיל פרק מ. וראה גם לעיל פרק מא בשיתוף שם "נפש".
הערת המתרגם: בהלכות תשובה פ"ח הל' ג כתב רבנו: "כל נפש האמורה בעניין זה אינה הנשמה הצריכה לגוף, אלא צורת הנפש שהיא הדעה שהשיגה מהבורא כפי כוחה והשיגה הדעות הנפרדות ושאר המעשים, והיא הצורה שביארנו ענינה בפרק רביעי מהלכות יסודי התורה, היא הנקראת נפש בעניין זה" וכו' ע"ש. ובפ"ד יסודי התורה הל' ח-ט: "נפש כל בשר היא צורתו שנתן לו האל, והדעת היתרה המצויה בנפשו של אדם היא צורת האדם השלם בדעתו... ואינה הנפש המצויה לכל נפש חיה שבה אוכל ושותה ומרגיש ומהרהר, אלא הדעה שהיא צורת הנפש ובצורת הנפש הכתוב מדבר בצלמנו כדמותנו, ופעמים רבות תקרא זאת הצורה נפש ורוח... אין צורת הנפש הזאת מחוברת מן היסודות כדי שתיפרד להן, ואינה מכוח הנשמה עד שתהא צריכה לנשמה. כמו שהנשמה צריכה לגוף, אלא מאת ה' מן השמים היא. לפיכך כשייפרד הגולם שהוא מחובר מן היסודות, ותאבד הנשמה מפני שאינה מצויה אלא עם הגוף, לא תיכרת הצורה הזאת לפי שאינה צריכה לנשמה במעשיה, אלא יודעת ומשגת הדעות הפרודות מן הגולמים ויודעת בורא הכל ועומדת לעולם ולעולמי עולמים. ע"ש.
הערת המתרגם: "אלגיר מנצף", כלומר: שאינו שופט בצדק, שאינו מכיר כמה צודקים נכונים ואמיתיים הם. ובר"ש "שאינו מודה על האמת".
הערת המתרגם: שנאלצו לדבר בחידות.
הערת המתרגם: בהקדמתו למשנה, ראה מהדורתנו זרעים עמ' לה ד"ה והרביעי. ובפירושו לסנהדרין פ"י מ"א מהדורתנו עמ' ר ד"ה וממה שאתה, והלאה. וגם לעיל בהקדמת חלק זה.
הערת המתרגם: בחגיגה יב ב.
הערת המתרגם: תהלים פט טו.
הערת המתרגם: פרק יח.
הערת המתרגם: אפשר: הנרכבות, [קיט] העומדות לרכיבה.
הערת המתרגם: בראשית מו כט.
הערת המתרגם: שם מא מג.
הערת המתרגם: שמות טו ד.
הערת המתרגם: מלכים א, י כט. וכיון שכל סוס בחמשים ומאה, הרי בשש מאות ארבעה סוסים.
הערת המתרגם: אפשר: בהתאם למה שנאמר. והכוונה כפי פשט הביטוי המליצי או החידתי.
הערת המתרגם: יחזקאל א ה.
הערת המתרגם: חגיגה פ"ב מ"א.
הערת המתרגם: ראה לקמן ח"ב פרק י, וח"ג פרק ב.
הערת המתרגם: אפשר: שנתגלגל.
הערת המתרגם: כי רמז זה האמור כאן אינו מספיק.
הערת המתרגם: אפשר: מגלגל.
הערת המתרגם: אפשר: גלגל.
הערת המתרגם: כפי שקורה גם בדברים המלאכותיים שבהניע האדם מכונה אדירה הרי כל חלק מחלקיה נקרא נע, אע"פ שהוא נח במקומו.
הערת המתרגם: לקמן ח"ב פ' א. [קכ]
<h2>פרק [עא]</h2>
דע כי המדעים הרבים שהיו באומתנו באמיתת דברים הללו אבדו במשך הזמן, ובשלטון העמים הסכלים עלינו . ומפני שלא היו אותם הדברים מסורים לכל בני אדם כמו שביארנו , ולא היה הדבר המסור לכל בני אדם אלא מקראות הכתובים בלבד. וכבר ידעת כי אפילו תורה שבעל פה המקובלת לא הייתה כתובה לפנים, כפי הצווי המפורסם באומה:
דברים שאמרתי לך על פה אי אתה רשאי לאמרם בכתב ,
והרי זו היא תכלית החכמה בתורה , לפי שהייתה הרחקה ממה שאירע בה בסופו של דבר, כלומר: ריבוי הסברות והסתעפות השיטות, ומשפטים בלתי ברורים שיארעו בהסברת המחבר, ושכחה שתארע לו, ויתחדשו מחלוקות בין בני אדם ונעשים כיתות ונבוכים במעשה. אלא נמסר הדבר בכל [קכ] זה לבית דין הגדול, כמו שביארנו בחיבורינו התורתיים, וכפי שמורה על כך לשון התורה .
ואם במשפטי ההלכה חשו לקבעם בספר שיהא מסור לכל אדם, מחמת מה שיארע בסופו של דבר מן ההפסד, קל וחומר לחבר ספר בדבר מסתרי תורה הללו שיימסר לכל אדם! אלא היו נמסרים מיחידי סגולה ליחידי סגולה, כמו שביארתי לך באמרם:
אין מוסרים סתרי תורה אלא ליועץ חכם חרשים וכו'.
וזו היא הסיבה שגרמה להעדר היסודות העצומים הללו מן האומה, ולא תמצא מהם אלא הערות מעטות ורמזים נאמרו בתלמוד ובמדרשות, והם גרגרי תוך מעטים שעליהם קליפות רבות, עד שנתעסקו בני אדם באותם הקליפות ודימו שאין מתחתיהם תוך כלל .
אבל אלה העוללות המעטות שתמצא שמדברים בענייני הייחוד, וכל הקשור בעניין זה למקצת הגאונים ואצל הקראים, הם דברים שלקחום מן ה"מתכלמין" המוסלמים, והם עוללות בודדות מאוד ביחס למה שחברו המוסלמים בזה.
ואירע עוד, כי בראשית התחלת האסלאם בדרך הזו , הייתה כת מסוימת והם ה"מעתזלה" , ולקחו מהם חברינו מה שלקחו והלכו בדרכם.
ואחר זמן מסוים נתחדשה באסלאם כת אחרת והם ה"אשערייה", ונתחדשו להם סברות אחרות שלא תמצא אצל חברינו מאותם הסברות מאומה, לא מפני שהם בחרו את הסברא הראשונה על הסברא השניה, אלא מפני שאירע שתפסו את הסברא הראשונה וקבלוה, וחשבוה לדבר שהוכח.
אבל הספרדים מבני עמנו כולם תופשים דברי הפילוסופים ונוטים לסברותיהם כל זמן שאינם סותרים יסוד תורני, ולא תמצאם כלל הולכים במאומה מדרכי ה"מתכלמין", ולפיכך הולכים בדברים רבים בכוון שטתנו במאמר זה באותם הדברים הבודדים המצוים לאחרוניהם.
ודע כי כל מה שאמרו המוסלמים באותם העניינים, ה"מתעזלה" או ה"אשעריה", הם כולם סברות בנויות על הקדמות , אותן ההקדמות לקוחות מספרי היונים והסורים אשר דימו לחלוק על סברות הפילוסופים [קכא] ולבטל דבריהם. והייתה סיבת הדבר שכאשר הציפו העמים הנוצרים את אותם העמים, וטענת הנוצרים הרי כבר ידועה , והיו סברות הפילוסופים נפוצים באותן העמים ומהם נתפתחה הפילוסופיא, ועמדו מלכים המגינים על הדת , ראו חכמי אותן הדורות מן היוונים והסורים כי אלה טענות שהסברות הפילוסופיות סותרות אותן סתירה גדולה וברורה, ואז נתפתח אצלם מדע זה של ה"כלאם" , והחלו לקבוע הקדמות שיועילו להם בדעותיהם, ולהשיב על אותם הסברות המנתצות יסודות תורתם.
וכאשר באה אומת האסלאם, והגיעו אליהם ספרי הפילוסופים, באו אליהם גם אותם התשובות אשר נתחברו נגד ספרי הפילוסופים, ומצאו דברי יחיי אלנחוי, ואבן עדי , וזולתם בעניינים אלה. והחזיקו בהם, והשיגו דבר עצום לפי דעתם. ובחרו עוד מסברות הפילוסופים הראשונים כל מה שנראה לו לבוחר שהוא מועיל לו, ואף על פי שהפילוסופים האחרונים כבר הוכיחו ביטול ו, כגון החלקיק והחלל הריק , וחשבו כי אלה דברים משותפים , והקדמות שכל בעל דת זקוק להם.
ורחבו הדברים, והתדרדרו לדרכים אחרים מוזרים שלא תעו בהם כלל ה"מתכלמין" מן היונים וזולתם, כי אלה היו קרובים לפילוסופים .
ואחרי כן נוצרו באסלאם דברים דתיים מיוחדים להם, והזקיקם הצורך לפרסמם . והייתה גם ביניהם מחלוקת בכך, וקבעה כל כת מהם הקדמות המועילות לה בפרסום סברתה.
ואין ספק שיש דברים הכוללים את שלושתנו, כלומר: היהודים והנוצרים והמוסלמים, והוא עניין חידוש העולם אשר בקיומו יתקיימו האותות וזולתם . אבל יתר הדברים אשר הטילו על עצמם שני העמים הללו לעסוק בהם, כהתעסקות ההם בעניין השלוש, והתעסקות מקצת כתות של אלה ב"כלאם", עד שהוזקקו לקבוע הקדמות כדי שיבססו באותם הקדמות אשר בחרו, את הדברים אשר עסקו בהם, והדברים המיוחדים לכל עם מהם, ממה שהונח אצלם , אנו אין לנו צורך בהם כלל.
כללו של דבר, כל ה"מתכלמין" הראשונים מן היונים שהתנצרו, ומן המוסלמים, לא הלכו בהקדמותיהם תחלה אחרי הגלוי הנראה מענייני המציאות, אלא התבוננו היאך ראוי שתהיה המציאות, כדי שתהא ממנה ראיה על אמיתת הסברא הזו, או שלא תהיה סותרת אותה. וכאשר התברר להם אותו הדמיון, הניחו כי המציאות היא בצורה זו וזו , ואז החלו להוכיח את קיום אותן הטענות המהוות בסיס לאותן ההקדמות אשר בהן מאמתים את השיטות, או לא יסתרום.
ככה עשו הנבונים [קכב] אשר הניחו את ההנחיות האלה תחילה, והניחום בספרים, וטענו כי העיון המוחלט הביאם לכך ללא נטייה לאיזו שיטה ולא סברא קדומה.
אבל האחרונים אשר עיינו באותם הספרים אינם יודעים מאומה מכל זה , עד שכאשר מוצאים באותם הספרים הקדומים למידויות מרובות והתאמצות גדולה לקיים דבר מה או לבטל דבר מה, יחשבו כי אותו הדבר אין צורך כלל לקיימו או לבטלו במה שצריך לו ביסודות הדת, ושהקדמונים לא עשו זאת אלא כדי לבלבל סברות הפילוסופים בלבד ולהכניס ספקות במה שחשבוהו הוכחה.
ואלה האומרים דבר זה, לא העלו על לבם ולא ידעו שאין הדבר כפי שחשבו, אלא הייתה יגיעת הקדמונים לקיים מה שדימו לקיימו ולבטל מה שדימו לבטלו, בגלל התוצאה הנובעת ממנו ב ביטול סברא שהם רוצים לקיימה, ואפילו על ידי מאה הקדמות, ולכן עקרו אותם הקדמונים מן ה"מתכלמין" את המחלה מעיקרה .
וכלל אני אומר לך: כי הדבר כמו שאמר תאמסטיוס. אמר:
אין המציאות נמשכת אחרי הסברות, אלא הסברות הנכונות נמשכות אחר המציאות .
וכאשר עיינתי בספרי ה"מתכלמין" הללו כפי מה שנזדמן לי , כמו שעיינתי גם בספרי הפילוסופים כפי יכולתי, מצאתי דרך ה"מתכלמין" כולם דרך אחת בסוג, אף על פי שהן שונות במין, והיא, שבסיס הכל שאין להתחשב במציאות כפי שהיא, מפני שהוא נוהג שמתקבל על הדעת הפכו, ועוד שהם במקומות רבים הולכים אחרי הדמיון, וקוראים אותו שכל .
וכאשר הקדימו אותן ההקדמות אשר נשמיעך אותם , חרצו משפט על פי הוכחותיהם שהעולם מחודש. וכאשר נתקיים שהעולם מחודש, נתקיים בלי ספק שיש לו עושה שחידשו. ואחר כך מביאים ראיות שאותו העושה אחד, ואחר כך יקבעו בהיותו אחד שאינו גוף, זוהי דרך כל "מתכלם" מן המוסלמים בכל פרט מן העניין הזה. וכך המחקים אותם מבני עמינו אשר הלכו בדרכיהם . אבל אופני למידויותיהם והקדמותיהם בקיום חידוש העולם או ב ביטול קדמותו שונים הם, אלא שהדבר הכללי לכולם קיום חידוש העולם תחלה, ובחידושו יתקיים כי ה' מצוי.
וכאשר התבוננתי בדרך הזו נקעה נפשי ממנה נקיעה רבה מאוד. ובצדק נקעה, לפי שכל מה שמדמים שהוא הוכחה על חידוש העולם, יש בו ספקות, ואינו הוכחה החלטית אלא אצל מי שאינו יודע להבחין בין ההוכחה לבין הויכוח לבין ההטעיה . אבל אצל מי שיודע את המלאכות הללו, הרי הדבר ברור ומבואר שכל אותם הראיות יש בהם ספקות, ונשתמשו להן בהקדמות שלא הוכחו.
ולדעתי, כל יכולת איש האמת מבעלי הדת היא לבטל ראיות הפילוסופים על הקדמות , וכמה נעלה דבר זה אם יש יכולת לכך. וכבר ידע כל מעיין נבון איש אמת, שאינו מטעה את עצמו, כי השאלה הזו, כלומר: קדמות העולם או חידושו, אין להגיע אליה בהוכחה החלטית, ושהיא דבר [קכג] שהשכל נעצר אצלו, ועוד נדבר בזה הרבה . ודי לך בשאלה זו שפילוסופי הדורות חלוקים בה מאז שלושת אלפים שנה ועד זמננו זה, במה שאנו מוצאים בחיבוריהם והמובא בשמם .
וכיון שהדבר בשאלה זו כך הוא, היאך נעשה אותה הקדמה ונבנה עליה מציאות ה', ויהיה אם כן מציאות ה' דבר מסופק: אם העולם מחודש, הרי יש שם אלוה, ואם קדום הוא הרי אין אלוה. או באופן זה: או נטען שהוכח חידוש העולם, וניאבק על כך בכל כוחנו, כדי שנטען שאנו ידענו את ה' בהוכחה. וכל זה התרחקות מן האמת.
אלא האופן הנכון לדעתי, והיא דרך ההוכחה אשר אין בה פקפוק, לקיים מציאות ה' ואחדותו ושלילת הגשמות בדרכי הפילוסופים, אשר אותם הדרכים בנוים על קדמות העולם . לא שאני בדעה שהעולם קדמון, או שאני מודה להם בכך, אלא מפני שבאותו הדרך תתברר ההוכחה ויושג הנכון המוחלט בשלושת הדברים הללו, כלומר: במציאות ה', ושהוא אחד, ושאינו גוף - מבלי לחרוץ משפט על העולם אם הוא קדום או מחודש.
וכאשר יתקיימו לנו שלוש הדרישות הנעלות והגדולות הללו בהוכחה אמיתית, נשוב אחר כך לחידוש העולם, ונאמר בו כל מה שאפשר להוכיח בו.
ואם אתה ממי שמספיק לו מה שאמרו ה"מתכלמין", ואתה בדעה שכבר נתבררה ההוכחה על חידוש העולם - יערב לך .
ואם לא הוכח לך, אלא אתה תופש שהוא מחודש, סומך על דברי הנביאים אין נזק בכך.
ואל תאמר היאך תתקיים הנבואה אם היה העולם קדמון, עד שתשמע דברינו בנבואה במאמר זה , ואין אנו עתה בעניין זה.
וממה שאתה צריך לדעת כי ההקדמות אשר הניחום ה"אצוליין" כלומר: ה"מתכלמין" לקיום חידוש העולם, יש בהן מהיפוך העולם ומשינוי סדרי בראשית מה שתשמע, לפי שאני בכל אופן אזכיר לך את הקדמותיהם ודרך למידותם. אבל דרכי זו היא כפי שאתאר לך את כולה עתה.
והוא, שאני אומר, העולם לא יבצר משיהיה קדמון או מחודש.
- אם היה מחודש הרי יש לו מחדש בלי ספק, וזה מושכל ראשון, כי המחודש לא יחדש את עצמו אלא מחדשו זולתו, אם כן מחדש העולם הוא ה'.
- ואם היה שהעולם קדמון, הרי חיובי בהכרח בראיה זו וראיה זו שיש שם מצוי - זולת כל גופי העולם - שאינו גוף ולא כוח בגוף, והוא אחד, תמידי, נצחי, אין לו עילה ולא יתכן שינויו, והוא האלוה.
הנה נתבאר לך, כי ראיות מציאות ה', ואחדותו, ושאינו גוף - ראוי לקחתם לפי הנחת הקדמות, שאז תושג ההוכחה בשלמות, יהיה העולם קדמון או מחודש.
ולפיכך תמצא שאני תמיד בכל מה שחברתי בספרי ההלכות , אם נזדמן לי [קכד] הזכרת יסודות, אז אעסוק בקיום מציאות ה', הריני מקיימו בדברים הנוטים לצד הקדמות. לא שאני סובר את הקדמות, אלא שאני רוצה לקיים מציאותו יתעלה בדעתנו בדרך מוכחת, שאין בה ויכוח כלל, ולא נניח את ההשקפה הזו הנכונה רמת המעלה נשענת על בסיס שכל אדם יזעזעהו ויחשוב לנתצו, ואחר יחשוב כי לא נבנה מעולם כלל.
ובפרט כאשר אותן הראיות הפילוסופיות על שלושת הדרישות הללו לקוחות מטבע המציאות הנראית לעין, אשר אין להכחישן אלא מחמת התחשבות בהשקפות מסוימות.
אבל ראיות ה"מתכלמין" לקוחות הן מהקדמות שהן הפך טבעי המציאות הנראית לעין, עד שנזקקו לקבוע שאין טבע לשום דבר כלל.
ואני אייחד לך במאמר זה פרק, כאשר אדבר על חידוש העולם, אבאר לך בו ראיה מסוימת על חידוש העולם , ואגיע אל התכלית אשר חשב עליה כל "מתכלם", בלי שאבטל טבע המציאות. ולא אחלוק על ארסטו במאומה ממה שהוכיח, כי הראיה שלומד בה מקצת ה"מתכלמין" על חידוש העולם, והיא החזקה שכדאיותיהם, אשר לא הונחה להם עד שביטלו טבע כל המציאות, וחלקו על כל מה שבארו הפילוסופים, הרי אני אגיע לכמו אותה הראיה, ולא אחלוק על טבע המציאות, ולא אזדקק להכחשת המוחשות .
וראיתי להזכיר לך הקדמות ה"מתכלמין" הכלליות אשר בהם מקיימים חידוש העולם ומציאות ה' ואחדותו ושלילת הגשמות ממנו, ואראה לך את דרכם בכך, ואבאר לך תוצאות כל הקדמה מהן . ואחר כך אזכיר לך הקדמות הפילוסופים הקרובות בעניין זה, ואראך את דרכם .
ואל תבקשני במאמר זה לברר נכונות אותם ההקדמות הפילוסופיות אשר אסקור לך אותם, כי זהו המדע הטבעי והאלוהי ברובם, כשם שלא תשאף שאשמיעך במאמר זה הוכחות ה"מתכלמין" על אימות הקדמותיהם, כי בכך כלו ימי חייהם ויכלו ימי הבאים, ורבו ספריהם. כי כל הקדמה מהם, פרט לאחדים, יסתרם הנראה מטבע המציאות, ויחולו עליהם הספקות , ויזדקקו לחיבורים וויכוחים בקיום אותה ההקדמה, ופירוק הספקות החלים עליה, ודחיית המוחש הסותר אותה, אם לא תהיה בכך עצה.
וההקדמות הפילוסופיות הללו אשר אסקור לך להוכיח על שלוש הדרישות הללו כלומר: מציאות ה' ואחדותו ושלילת הגשמות, רובם הקדמות יושג לך בהם הנכון מראשית שמיעתם והבנת עניינם, ומקצתם יורוך על נקודת ההוכחה שבהם מספרי הטבע, או מה שאחר הטבע , ואז תעיין עליו במקומו ותברר מה שאולי טעון בירור.
וכבר הודעתיך שאין שם זולת ה' יתעלה והמציאות הזו, ואין למידות עליו יתעלה כי אם מן המציאות הזו מכללותה ומפרטיה. ולכן חובה בהחלט להתבונן במציאות הזו כפי שהיא, ומניחים את ההקדמות ממה שרואים בטבעה.
ולפיכך חובה לדעת צורתה וטבעה הנראים, ואז אפשר ללמוד ממנה על זולתה.
ולפיכך נראה לי שראוי שאביא תחלה פרק אבאר לך בו כל המציאות על דרך ההודעה במה שכבר הוכח ונתאמת אמתות שאין בה ספק,
ואחר כך [קכה] אביא לך פרקים אחרים אזכיר בהם הקדמות ה"מתכלמין" ואבאר דרכיהם אשר בהם הם מבארים אותן ארבע הדרישות,
ואחר כך אביא לך פרקים אחרים אבאר בהם הקדמות הפילוסופים ודרכי למידויותיהם על אותן הדרישות,
ואחר כך אסכם לך את הדרך אשר אלך בה כפי שהודעתיך, באותן ארבע הדרישות. [קכו]
הערות:
הערת המתרגם: ואשר נותרו מהם רמזים מעטים מאוד מפוזרים בתלמוד ובמדרשים, וכאמור בפרק שקדם,
הערת המתרגם: אפשר: ובשלוט.
הערת המתרגם: וכיוצא בזה כתב רבנו גם ביחס לחכמת התכונה, בהלכות קדוש החדש פי"ז הל' כד: "וטעם כל אלו החשבונות... היא חכמת התקופות והגימטריות שחברו בה חכמי יון ספרים הרבה, והם הנמצאים עכשיו ביד החכמים, אבל הספרים שחברו חכמי ישראל שהיו בימי הנביאים מבני יששכר לא הגיעו אלינו. ומאחר שכל אלו הדברים בראיות ברורות הם שאין בהם דופי ואי אפשר לאדם להרהר אחריהם, אין חוששים למחבר בין שחברו אותם נביאים בין שחברו אותם האומות". וראה גם בהקדמתו לספר המצוות מהדורתי האחרונה. וראה גם לקמן חלק ב פרק יא הערה .
הערת המתרגם: לעיל פרק לד, ובכמה מקומות.
הערת המתרגם: "אלאמר" הצווי. ובר"ש "העניין המתפשט" ולא דק.
הערת המתרגם: גטין ס ב.
הערת המתרגם: "פי אלשריעה". והכוונה שמירת משפטי התורה ודיניה. ובר"ש "בדת".
הערת המתרגם: כלומר: איסור כתיבת תורה שבעל פה.
הערת המתרגם: "אשכאלאת" אינן ספקות כתרגום הר"ש, אלא קושיות ודברים בלתי ברורים שמקורן באי בהירות ההסברה והסגנון של המחבר.
הערת המתרגם: כל זה מדבר רבנו בימיו [קכ] שעדין לא התרחקו הרבה מסוגיית התלמוד ודרכי חשיבתו, כ"ש בימינו שכל בעל תשובה מדייק דיוקי דיוקין מדברי אחרוני אחרונים שכל בסיסו אינו אלא דיוקים אוויריים מדברי אחרון שלפניהם, עד שבמקרים מסוימים, כשאדם מתבונן בהם, רע עליו המעשה עד כמה רחוקים ומופלגים הם מן הגמרא ורוחה.
הערת המתרגם: לשון רבים. והכוונה בהקדמותיו לפירוש המשנה, ולמשנה תורה, ועיקר בהלכות ממרים פרק א.
הערת המתרגם: דברים יז ח-יב.
הערת המתרגם: אפשר: ואם במשפטי ההלכה הייתה ההקפדה שלא לקבעם.
הערת המתרגם: לעיל פרק לד.
הערת המתרגם: חגיגה יג.
הערת המתרגם: וכלשון רבנו בפתיחתו להלכות יסודי התורה. ובר"ש "השרשים" וראה פיהמ"ש מהדורתי ברכות פ"ו הערה .
הערת המתרגם: "לב" ערבית והוראתה תוך, כמו הפרי העטוף ולפוף בקליפות רבות. ובר"ש "לב".
הערת המתרגם: על זה רצה באריכות בהקדמת רבנו לפירוש המשנה מהדורתנו עמ' לה ד"ה והרביעי. וסנהדרין פ"י מ"א מהדורתנו עמ' ר ד"ה וממה. ובפתיחת מאמר תחית המתים.
הערת המתרגם: והחכם שייער דמה שהכוונה לתורת "אלכלאם" של ה"מתכלמין" מן האסלאם, וברוקו תפו אחרים, ושיבוש הוא.
הערת המתרגם: בר"ש "שנתגלה" וט"ס הוא.
הערת המתרגם: בראשית החשיבה הפילוסופית.
הערת המתרגם: הוראתה "הפרושים", והיא כת פילוסופית מוסלמית נוסדה במאה השישית לאלף החמישי, ומיסודות עקרונותיה הרחקת התארים, ושהאדם בחירי ואין שום השפעה ממעל על פעולותיו, תנועה זו מחשיבה מאוד את ההגיון העיוני ושלטון השכל.
הערת המתרגם: כבר העירו רבים כי הכוונה על רס"ג.
הערת המתרגם: כת זו נוסדה באסלאם כמאתיים שנה לאחר קום ה"מעתזלה", ונקראה כן על שם מיסדה עלי אבו אלחסן אלאשערי. הוא מיסד "עלם אלכלאם" כלומר: השימוש בהיקש המבוסס על הויכוח והלהג.
הערת המתרגם: אפשר "בכרו", והכוונה מה שלא נטו אחר ה"אשערייה", אינו מפני שבאו לידי הכרה שאין דעותיהם נכונות, אלא מפני שכבר נתקבלו אצלם דעות ה"מעתזלה" והתרגלו עליהם, וכידוע מטבע האדם שכל שאינו כפי הרגלו מוחזק לבלתי נכון.
הערת המתרגם: "ט'ן" וכבר העירותי כמה פעמים שהוראתה מחשבה בלתי נכונה.
הערת המתרגם: כנראה שכוונתו על רשב"ג במקור חיים, רבנו בחיי בחובות הלבבות, ר' משה בן עזרא, ועוד, ואיני חושב כלל שראה רבנו ספרי הראב"ע כי אין אמת לדעתי באותה הצוואה שכתב כביכול לבנו ר' אברהם.
הערת המתרגם: הדברים הנכונים המעטים.
הערת המתרגם: ההקדמות אשר יסדו תחלה להיות בסיס להנחותיהם.
הערת המתרגם: "ואלסריאן" הסורים, ובר"ש "הארמיים" [קכא] ואינו נכון כי רבנו מבחין בכל מקום בפירוש המשנה בין "אלסריאן" לבין "אלארמאן".
הערת המתרגם: אמונת השלוש.
הערת המתרגם: כנראה כוונת רבנו על תיאורסיאן השני ועל יוסטיניאן.
הערת המתרגם: אמונת הנצרות והשקפותיה. ושמא רצוי היה לתרגם "ראו ידעני אותם הדורות" כי אין אלה חכמים באמת, אלא ידענים המוכנים לכתוב לא מה שהם חושבים באמת, אלא כפי רצון השוכר אותם והמטיב להם. וכאלה מצוים רבים הכותבים היסטוריה ואידיאולוגיות, ואף פלפולי תורה תשובות ופרשנות, מתוך מגמתיות ולפי רצון השליט, ואף נמצאו גם מתנבאים שכירים כאמור בנחמיה ו יב.
הערת המתרגם: נקרא "כלאם" - דיבור , מפני שכל הוכחותיו אינן על בסיס המציאות לפי שאין למציאות חוק קבוע לדעתם, וכל תורתם מבוססת על דברי הסברה והנחות בלבד.
הערת המתרגם: שני אלה מחכמי הערבים הנוצרים. השערות על זיהויים ראה מונק וכנגדו אבן שמואל, ועוד.
הערת המתרגם: אפשר: מחקר עצום. כלומר: נדמה להם שהשיגו דבר גדול המסלק סתירת ונתיצת אמונותיהם.
הערת המתרגם: החלק הבלתי מתחלק, שבהנחות ה"מתכלמין", וכדלקמן פרק עג הקדמה א.
הערת המתרגם: ההנחה שיש חלל ריק, וכדלקמן פרק עג הקדמה ב.
הערת המתרגם: למוסלמים ולנצרים.
הערת המתרגם: כי הלא ה"מתכלמין" הנוצרים למדו וידעו דברי ארסטו וחבורתו הפילוסופים, וביודעים התעו כדי לקיים אמונתם. ואלו האחרונים התדרדרו כי בסיסם בנוי על אבני תהו.
הערת המתרגם: אפשר: מאמרים.
הערת המתרגם: "ינצרוהא" להראות צדקתם וניצחונם. ובר"ש חשבה עברית וכתב "לשמרם".
הערת המתרגם: יותר נכון: לניצחון.
הערת המתרגם: יותר נכון: כי באמותו יתאמתו.
הערת המתרגם: וכדלקמן ח"ב פרק כה.
הערת המתרגם: הנוצרים.
הערת המתרגם: המוסלמים.
הערת המתרגם: כלומר בדתם ואמונתם. ולדוגמא ראה התפתלותו של אבי נצר בעניין השדים שנזכרו בקוראן במאמרו "אלמסאיל אלפלספייה" קטע ד.
הערת המתרגם: וראה גם רס"ג בהקדמתו לספרו האמונות [קכב] והדעות מהדורתי פ"ד, ומאמר א פ"ג ההשקפה האחת עשרה.
הערת המתרגם: אפשר: וקבעום.
הערת המתרגם: אינם יודעים מה גרם לראשונים להתפתל בדברי הסברה עקומים ועקושים.
הערת המתרגם: את דברי הפילוסופים ההורסים ומנתצים את דתם ואמונתם.
הערת המתרגם: אפשר: אין המציאות טפלה לסברות אלא הסברות הנכונות טפלות למציאות. וראה לעיל הערה .
הערת המתרגם: כפי הזמן והאפשרות שעמדו לרשותי. וכוונתו שעיין בהם בדקדוק וירד לעומקן כדרך שנהג בדברי הפילוסופים. ואין לחשוד כי זה שהוא דוחה אותם, מפני שלא ירד לעומק הדברים.
הערת המתרגם: על מהות השכל אצל ה"מתכלמין" ראה מאמר בענייני השכל לאבי נצר אלפאראבי פסקא .
הערת המתרגם: לקמן ח"א פרק עג.
הערת המתרגם: ברור שכוונת רבנו על רס"ג שבספרו האמונות והדעות מאמר ראשון בחידוש העולם, ובמאמר שני ביאר תחלה שהוא אחד ואחר כך שאינו גוף.
הערת המתרגם: אפשר: מוחלטת.
הערת המתרגם: בר"ש "ובין מחלוקת הניצחון והוא חלק מן ההגיון" ובמקור "אלג'דל" וכמו שכתבתי.
הערת המתרגם: שלושת הדרכים הללו הזכיר רבנו במלות ההגיון שער שמיני, אלא שהתרגום שם בלתי ברור.
הערת המתרגם: קדמות העולם, כלומר: אם נצליח לבטל ראיותיהם או אפילו להטיל בהן ספק [קכג] דיינו.
הערת המתרגם: לקמן חלק ב פרקים יח-כה גם בפירושו לסנהדרין פרק י מ"ה במהדורה אחרונה הזכיר עניין זה, ראה שם מהדורתי היסוד הרביעי.
הערת המתרגם: כלומר: מתקופת אברהם אבינו שנולד בסביבת שנת אתתקמח, ורבנו כתב ספרו זה בסביבת שנת דתתקנח.
הערת המתרגם: "ואכ'בארהם" ואפשר לתרגם "והמסופר עליהם". ובר"ש הושמט.
הערת המתרגם: דבר שיש בו ספק.
הערת המתרגם: בר"ש "אם שיהיה העניין כן לנו בספק" ואין צורך לכך.
הערת המתרגם: תרגום מלולי "ונלחם על כך בחרב" והיא אמרה רגילה בערבית הוראתה כפי שתרגמתי, וראה גם בפירוש המשנה מקוות פ"ד מ"ד מהדורתי הערה . ובר"ש "ונכריח בני אדם בכוח הזרוע לקבל ממנו זה" ואין לזה כל צורך.
הערת המתרגם: אין פירוש הדברים שהראיות בנויות על הקדמות, ואם יתברר שהעולם מחודש בטלו אותן הראיות וכשל עוזר ונפל עזור, כפי שהקשו מקצת חכמים, ראה רשימתי "כתב הגנה מתימן" בקובץ על יד הוצ' מקיצי נרדמים תשי"א עמ' נז השאלה השביעית. אלא עניין הדברים שיהו ראיות אף לדעת סוברי הקדמות, כי לאמונת החידוש אין צריך ראיה, שאם הוא מחודש הרי יש לו מחדש וכדלקמן.
הערת המתרגם: ראה לקמן ח"ב פרק טו.
הערת המתרגם: "פיא חבד'א" ובר"ש "אני אוהב זה" ולא דק.
הערת המתרגם: לקמן ח"ב פרק לב והלאה.
הערת המתרגם: תרגומה המילולי "הכללניים", כלומר: בעלי הכללים, והם ההקדמות שהניחום כללים ויסודות ותיאוריות לצורת העולם ומבנהו, כדי שיוכלו לבסס עליו תורתם והשקפותיהם.
הערת המתרגם: כל שינוי מן הנוהג בעולם נקרא "עולם הפוך" ראה פסחים נ, א. בבא בתרא י, ב.
הערת המתרגם: גם לביטוי זה ראה שבת נג ב.
הערת המתרגם: "אלפקה" פרטי הלכות המצות החוקים והמשפטים. ובר"ש "התלמוד". וכוונתו בעיקר על הלכות יסודי התורה, ופירושו למשנה סנהדרין [קכד] פ"י מ"א, וראה שם מהדורתי עמ' ריא ד"ה והיסוד הרביעי.
הערת המתרגם: "אעתקאדנא" - דעה עקרונית שגיבשנו לעצמנו על בסיס ידיעה יסודית.
הערת המתרגם: מציאות ה'.
הערת המתרגם: "אלעט'ים אלכ'טר" מסופקני בקריאת אות טית "אלכ'טר" אם נחה וכפי שתרגמתי וכך תרגמו הר"ש והרי"ח, או נעה פתוחה, ויש לתרגם "גדולת הסכנה" או "רבת הסכנה". והכוונה שכל נטייה וסטייה קלה באמונה יש בה סכנת כפירה.
הערת המתרגם: לקמן ח"ב פרק יט.
הערת המתרגם: בר"ש "להתגבר על המורגשות" ואין צורך לכך.
הערת המתרגם: לקמן ח"א פרקים עג-עו.
הערת המתרגם: הקלות להבנה.
הערת המתרגם: לקמן בהקדמה לחלק ב.
הערת המתרגם: "אחתג'אג'את" - הוכחות ויכוחיות.
הערת המתרגם: בר"ש "הספקות המתרגשות".
הערת המתרגם: כלומר: תבין מיד שהם נכונות.
הערת המתרגם: פיזיקה, ומטפיזיקה, של ארסטו.
הערת המתרגם: לעיל פרק לד.
הערת המתרגם: ראה לעיל פרק סג הערה .
הערת המתרגם: ראיתי לנכון.
הערת המתרגם: כלומר: לא אכנס לבירור כל פרט ממה שאזכיר. וברור כי הדברים הוכחו ונתאמתו עד היכן שהגיעה [קכה] יד המדע בזמנו של רבנו, ובינתיים נשתנו רוב המושגים הללו מן הקצה אל הקצה, הן במושגי מערכת השמים והן במושגי ארבעת היסודות, שירשה אותן הכימיה, שבמסגרת מהדורתי זו אין מקום לסקירתן. [קכו]
חלק ראשון
<h2>פרק [עב]</h2>
דע, שהמציאות הזו בכללותה היא דבר אחד לא יותר , כלומר: כדור הגלגל הקיצוני בכל מה שיש בו, הם דבר אחד בלי ספק , כראובן ושמעון מבחינה אישית, ושנויי עצמיהם כלומר: עצמי הכדור הזה בכל מה שיש בו כשנויי עצמי אברי אישי האדם דרך משל.
כשם שראובן, דרך משל, הוא דבר אחד והוא מחובר מאברים שונים כגון הבשר והעצמות , ומלחיות שונות , ומרוחות , כך הכדור הזה בכללותו מחובר מן הגלגלים ומארבעת היסודות ומה שהורכב מהן, ואין בו חלל ריק כלל, אלא אטום וממולא. מרכזו כדור הארץ, והמים מקיפים את הארץ, והאוויר מקיף את המים, והאש מקיפה את האוויר , והגוף החמישי מקיף את האש, והוא כדורים רבים זה בתוך זה אין חלל ביניהם ולא ריקות כלל, אלא מדויקי העגוליות, צמודים זה לזה, כולם נעים תנועה סיבובית אחידה, אין מהירות באחדים מהם ולא איטיות, כלומר: שכל כדור מהם אינו עתים ממהר ועתים מאיט, אלא כל אחד מהם צמוד לטבעו במהירותו וכוון תנועתו .
אלא שהכדורים הללו מקצתם מהירי תנועה יותר מאחרים, והמהיר שבכולם תנועת הגלגל המקיף את הכל, והוא הנע התנועה היומית, ומניע את כולם עמו תנועת החלק בכל , לפי שהם כולם חלקים בו.
ומרכזי גלגלים הללו שונים:
מהם שמרכזו מרכז העולם,
ומהם שמרכזו מחוץ למרכז [קכו] העולם ,
ומהם שהוא נע תמיד תנועתו המיוחדת לו מן המזרח למערב,
ומהם שהוא נע תמיד מן המערב למזרח.
וכל כוכב בכדורים הללו הוא חלק מן הגלגל שהוא בו קבוע במקומו, אין לו תנועה מיוחדת לו, ונראה אמנם נע בתנועת הגוף אשר הוא חלק ממנו.
וחומר הגוף הזה החמישי בכללותו הנע בעגול, אינו כחומר גופי ארבעת היסודות אשר בתוכו. ומנין הכדורים הללו המקיפים את העולם לא יתכן בשום פנים ולא בשום אופן שיהיו פחות משמונה עשר כדורים , אבל אם מספרם יותר, הרי הדבר אפשרי ויש לעיין בדבר.
אבל האם יש שם גלגלי סיבוב, והם אשר אינם מקיפים את העולם, יש לעיין בכך.
ובתוך הכדור הזה התחתון הסמוך אלינו, חומר אחד שונה מחומר הגוף החמישי, קיבל ארבע צורות ראשוניות, ונעשה באותן הארבע ארבעה גופים: הארץ והמים והאוויר והאש . וכל אחד מארבעת אלה יש לו מקום טבעי מיוחד לו, לא ימצא בזולתו, והוא נתון לטבעו , והם גופים מתים שאין בהם לא חיים ולא השגה, ואינם נעים מצד עצמם, אלא הם נחים במקומותיהם הטבעיים .
ואם הוצא אחד מהם ממקומו הטבעי בהכרח, הרי בהסתלק אותו המכריח ינוע לחזור למקומו הטבעי, לפי שיש בו היסוד הזה אשר בו ינוע לחזור למקומו באופן ישר, ואין בו יסוד שינוח בו, ולא שינוע בו שלא באופן ישר.
והתנועות הישרות המצויות בארבעת היסודות הללו כאשר נעים לחזור למקומותיהן שתי תנועות: תנועה כלפי המקיף והיא לאש ולאוויר, ותנועה כלפי המרכז והיא למים ולארץ, וכאשר מגיע כל פרט מהן למקומו הטבעי נח.
אבל אותם הגופים המקיפים הרי הם חיים בעלי נפש, בה הם נעים, ואין בהם יסוד התנוחה כלל, ולא ישיגם שינוי אלא בהנחה בהיותם נעים בהיקף. אבל האם יש להם דעה ישכילו בה, אין זה נודע אלא לאחר עיון דק .
וכאשר נע הגוף החמישי בכללותו בהיקף תמיד, נוצרת ביסודות מחמת כך תנועה הכרחית שבה הם יוצאים ממקומותיהם, כלומר: באש ובאויר ונדחקים כלפי המים, ויפלוש הכל בגוף הארץ אל מעמקיה, ותיווצר ליסודות התערבות, ואחר כך יחלו לנוע לשוב למקומותיהן, ואז יצאו גם חלקים מן הארץ מחמת כך ממקומם עם המים והאוויר והאש. והם בכל זה משפיעים זה על זה ונשפעים זה מזה , ואז יתהווה השינוי במעורב, עד שמתהווה ממנו תחילה האדים לכל שינויי מיניהם, ואחר כך הדוממים לשנויי מיניהן, וכל מיני הצומח, ומינים רבים מבעלי החיים, כפי מה שמחייב מזג המעורב.
וכל הוה נפסד אינו הוה אלא מן היסודות ואליהם נפסד, וכך היסודות מתהווים זה מזה ונפסדים זה לזה כי חומר הכל אחד .
ולא תתכן מציאות חומר בלי צורה, ולא תמצא צורה טבעית מאלה ההוות הנפסדות בלי חומר , ונמצא הדבר בהוייתן [קכז] והפסדן והויית כל מה שמתהווה מהן ונפסד אליהן חוזר חלילה כעין סיבוב הגלגל, עד שתהא תנועת החומר הזה, אשר בו הצורה, בהתחלף הצורות בו כתנועת הגלגל במרחב בחזרת המקומות עצמן לכל חלק ממנו.
וכשם שיש בגוף האדם אברים מנהיגים ואברים מונהגים זקוקים בקיומם להנהלת האבר המנהיג המנהלם, כך בעולם בכללותו חלקים מנהיגים והוא הגוף החמישי המקיף , וחלקים מונהגים זקוקים למנהל, והם היסודות וכל המורכב מהן.
וכשם שהאבר המנהיג שהוא הלב נע תמיד, והוא מקור כל תנועה המצויה בגוף, ושאר אברי הגוף מונהגים על ידו, והוא המשלח להם כוחותיהם שהם זקוקים להם בפעולותיהם בתנועתו, כך הגלגל הוא המנהל לשאר חלקי העולם בתנועתו, והוא המשלח לכל מתהווה כוחותיו המצוים בו.
וכל תנועה המצויה בעולם מקורה הראשון תנועת הגלגל, וכל נפש המצויה לבעל נפש בעולם מקורה נפש הגלגל.
ודע כי הכוחות המגיעות מן הגלגל אל העולם הזה כפי שכבר נתבאר ארבעה כוחות * :
כח הגורם את ההתערבות וההרכבה, ואין ספק כי זה מספיק בהוצרות הדומם,
וכח נותן הנפש הצמחית לכל צמח,
וכח נותן הנפש החיונית לכל חי,
וכח נותן הכוח ההוגה לכל הוגה, וכל זה באמצעות האור והחשך שהוא תוצאה לזהרם והקיפם סביב הארץ.
וכשם שאילו נח הלב הרף עין, ימות האדם ויבטלו כל תנועותיו וכל כוחותיו, כך אלו נחו הגלגלים, יהיה זה מות העולם בכללותו ו ביטול כל מה שיש בו.
וכשם שהחי אינו חי כולו כי אם בתנועת לבו, ואף על פי שיש בו אברים נחים שאין בהם תחושה כגון העצמות והסחוסין וזולתן, כך המציאות הזו כולה היא דבר אחד חי בתנועת הגלגל, שהוא בו כמו הלב בכל בעל לב, ואף על פי שיש בו גופים רבים נחים מתים.
ככה ראוי לך לצייר בדעתך כל הכדור הזה: דבר אחד חי נע בעל נפש. כי אופן זה של ציור הכרחי מאוד, או מועיל מאוד, בהוכחה על שהאלוה אחד כמו שיתבאר.
וגם על פי ציור זה יתבאר כי האחד לא ברא כי אם אחד.
וכשם שלא יתכן שימצאו אברי האדם בודדים כשהם אברי אדם באמת, כלומר: שתהא הכבד לבדה או הלב לבדו או בשר לבדו -
כך לא יתכן שימצאו חלקי העולם זה בלעדי זה במציאות הזו הנחה אשר דברינו בה, עד שתמצא אש בלעדי ארץ, או ארץ בלעדי שמים, או שמים בלעדי ארץ.
וכשם שבאדם האחד הזה כוח מסוים המקשר אבריו זה בזה ומנהלם ונותן לכל אבר מה שדרוש לשמור בו תועליותיו ולדחות ממנו מה שמזיקו, והוא אשר ביארוהו הרופאים ואמרו הכוח המנהל גוף החי, ופעמים רבות קוראים אותו טבע -
כך בעולם בכללותו כוח המקשר מקצתו [קכח] במקצתו , ושומר על מיניו שלא יכלו ושומר גם פרטי מיניו זמן שאפשר לשמרן , וגם שומר מקצת פרטים בעולם . ויש מקום עיון בכוח זה האם הוא באמצעות הגלגל או לאו .
וכשם שבגוף אישי האדם דברים שיש בהן מטרה,
מהן שהמטרה בהן קיום עצמו כאברי המזון,
ומהן שהמטרה בהן קיום מינו כאברי ההולדה,
ומהן שהמטרה בהן צרכיו שהוא זקוק להן במזונותיו וכדומה כגון הידיים והעיניים,
ויש בו גם דברים שאינם מטרה כשלעצמן אלא הם הכרחיים ושייכים למזג אותם האברים, אשר אותו המזג המיוחד הכרחי בהויית אותה הצורה כפי שהיא, כדי שתפעל אותן הפעולות שהן המטרה, ולכן נספחו לאותן שהן המטרה כפי הכרח החומר דברים אחרים, כגון שער הגוף ומראהו , לפיכך אין הווייתם של אלה באופן אחיד, ופעמים רבות שמקצתם נעדרים.
וכן ימצאו בהן הבדלים גדולים מאוד בין בני אדם, מה שאין כן באברים, לפי שלא תמצא אדם שיש לו כבד פי עשר מכבד של אדם אחר, ותמצא אדם נעדר הזקן או שער מקומות מסוימים בגוף, או שיהיה לו זקן פי עשר בזקנו של אדם אחר או עשרים דרך משל, וזה מצוי על הרוב במין זה כלומר: הבדלי השער והגונים.
וכך במציאות בכללה דברים שהם מטרה בהוויה קבועים מתנהלים באופן סדיר, אין הבדלים ביניהם כי אם מעט כפי מקרה אותו המין באיכותו וכמותו. ומינים אינם המטרה אבל הם חיוביים לטבע ההוויה וההפסד הכלליים, כגון מיני התולעים הנבראים בזבלים ומיני בעלי חיים הנבראים בפירות כאשר מרקיבים, ומה שנברא מעפושי הלחיות, והתולעים הנבראים במעיים, ודומיהם.
כללו של דבר נראה לי, שכל מה שלא ימצא בו כוח להוליד כמותו הרי הוא מן הקבוצה הזו, ולפיכך לא תמצאם שומרים על סדירות ואף על פי שהם הכרחיים, כשם שהגונים השונים הכרחיים, וכן הכרחיים מיני השער באישי בני אדם.
וכשם שיש באדם גופים שהם יציבים כגון האברים היסודיים, וגופים קיימים במין לא בפרט כגון ארבע הלחיות -
כך בכללות המציאות גופים יציבים וקיימים כל פרט והוא הגוף החמישי בכל חלקיו, וגופים קיימים במין כגון היסודות ומה שהורכב מהן .
וכשם שכוחות האדם המחייבות הווייתו וקיומו משך זמן קיומו הם עצמם המחייבות הפסדו וכיליונו -
כך סיבות ההוויה הם עצמם סיבות ההפסד בכל עולם ההוויה וההפסד.
למשל, ארבעת הכוחות הללו המצוים בגוף כל ניזון, והם המושך והמחזיק והמעכל והפולט, אלו אפשר שיהו הכוחות הללו כמו הכוחות השכליים, עד שלא יעשו אלא מה שצריך ובזמן שצריך ובשיעור שצריך, כי אז היה האדם ניצול מפגעים גדולים מאוד ומכמה מחלות. אבל כיון שאין זה אפשרי, אלא [קכט] פועלים הם פעולות טבעיות ללא הבנה וללא מחשבה, ואינם כהגיגים מה שהם פועלים כלל, הכרחי שיבואו מחמתם חולאים גדולים ופגעים, ואף על פי שהם הכלים בהתהוות החי ובקיומו הזמן שהוא מתקיים.
ביאור הדבר, שהכוח המושך דרך משל, אילו לא היה מושך כי אם הדבר המתאים מכל צדדיו ובכמות הדרושה בלבד, היה האדם ניצול מחולאים ופגעים רבים, אבל כיוון שאין הדבר כן, אלא מושך הוא כל חומר שיזדמן מסוג משיכתו, ואף על פי שאותו החומר , מעט בלתי מתאים בכמותו ואיכותו, מתחייב מכך שתמשוך את החומר שהוא יותר חם ממה שדרוש, או יותר קר ממה שדרוש, או עבה או דליל, או רב , ויווצר בכך מחנק בעורקים, ויתהווה אוטם ועיפוש, ותתקלקל איכות הלחיות ותשתנה כמותן, ויתפתחו חולאים כגון הגרב והגירוד והיבלות, או פגעים רעים כגון הנפיחות הסרטנית , ומוכי שחין , והאיכול , עד שנפסדת צורת האבר או האברים, וכך הדבר גם ביתר ארבעת הכוחות .
כך הדבר בעצמו בכל המציאות, הדבר המחייב הוויית מה שמתהווה והתמדת קיומו זמן מה , והוא התערבות היסודות על ידי הכוחות הגלגליים המניעים אותם והמתפשטים בהם, הוא עצמו הסיבה להיווצרות גורמים מזיקים במציאותן, כגון השיטפונות וגשמי הזעף והשלג והברד ורוחות הסער והרעמים והברקים ועיפוש האוויר. או היווצרות סיבות משחיתות מאוד, משמידות ארץ או ארצות או אקלים, כגון השקיעות והרעש וברקי האש והמימות הגואים מן הימים והתהומות.
ודע, כי כל זה אשר אמרנו בדימוי העולם בכללותו באחד האדם, לא מחמת הדברים האלה נאמר באדם שהוא "עולם קטן" , לפי שכל הדימוי הזה ישנו בכל יחיד מיחידי בעלי החיים שלמי האברים, ולא נשמע כלל מאחד הראשונים שיאמר כי החמור או הסוס "עולם קטן", אלא נאמר זה באדם מחמת הדבר שנתייחד בו האדם, והוא הכוח ההוגה, כלומר: השכל, שהוא השכל ההיולי, אשר עניין זה אינו נמצא בשום דבר ממיני החי זולתו.
וביאור הדבר, שכל פרט מיחידי בעלי החיים אינו זקוק בהתמדת מציאותו לתבונה ומחשבה וניהול, אלא הולך וסועה כפי טבעו, ואוכל מה שימצא ממה שמתאים לו, ושוכן בכל מקום שיזדמן, ורובע כל נקבה שימצא בעת התעוררותו אם היו לו זמני התעוררות, [קל] ויתקיים בכך אותו הפרט משך זמן קיומו, ותימשך מציאות מינו, ואינו זקוק כלל לפרט אחר ממינו לעזור לו ולסעדו על קיומו, כדי שיעשה לו דברים שאינו עושה אותן הוא בעצמו.
אבל האדם בלבד, אלו נניח כי יחיד ממנו לבדו מצוי, שאבד יכולת הניהול ונעשה כבהמות, היה אובד לשעתו, ואי אפשר שיתקיים אפילו יום אחד כי אם במקרה, כלומר: שימצא במקרה דבר ליזון בו, לפי שמזונותיו אשר בהם קיומו צריכים למלאכה והכנה ארוכה , שאינם נשלמים כי אם בתבונה ומחשבה ובכלים רבים. וגם באנשים רבים יעשה כל אחד מהם מלאכה מסוימת, ולפיכך יש צורך למי שינהיגם ויקבצם כדי שיהא קיבוצם באופן סדיר ותמידי, שיעזרו זה לזה. וכן הגנתו מן החום בזמן החום, ומהקור בזמן הקור, ושמירתו מן הגשמים והשלגים ומשבי הרוחות, צריכה לעתוד הכנות מרובות, שלא ישלמו כולם כי אם בתבונה ומחשבה.
ובשביל כך נמצא בו הכוח ההוגה הזה, אשר בו יתבונן ויחשוב ויעשה ויעתד במיני המלאכות את מזונותיו ומדורו ולבושו, ובו ינהל כל אברי גופו, כדי שיעשה המנהיג מהן מה שיעשה, ויתנהל המונהג במה שיתנהל .
ולפיכך אלו תתאר אחד מבני אדם נעדר הכוח הזה ועזוב עם החיוניות בלבד, היה כולה ואבד לשעתו. וכח זה נכבד מאוד, היותר נכבד בכוחות החי, והוא גם נסתר מאוד, אין אמיתתו מובנת בראשית המחשבה המשותפת כהבנת יתר הכוחות הטבעיים.
כך במציאות, דבר מסוים הוא המנהל את כללותה, המניע את האבר המנהיג הראשון אשר נתן בו כוח התנועה שבה ניהל מה שזולתו. ואם יעלה על הדעת ביטול הדבר הזה, בטלה מציאות כל הכדור הזה בכללותו המנהיג ממנו והמונהג, ובאותו הדבר מתמדת מציאות הכדור וכל חלק ממנו, ואותו הדבר הוא האלוה יתעלה שמו.
ועל פי העניין הזה בלבד נאמר באדם דווקא שהוא עולם קטן, הואיל ובו מקור מסוים שהוא המנהל את כולו. ומחמת עניין זה נקרא ה' יתעלה בלשוננו חיות העולם, ונאמר: וישבע בחי העולם .
ודע, כי הדימוי הזה אשר דמינו את העולם בכללותו לאחד האדם, אינו שונה במאומה ממה שהזכרנו, זולתי בשלשה דברים:
האחד שהאבר המנהיג בכל חי שיש לו לב, ייהנה באברים המונהגים ותחזור אליו תועלתם .
ואין במציאות הכללית דבר שכזה, אלא כל מי שמאציל ניהול או נותן כוח, לא תחזור אליו תועלת כלל מן המונהג , אלא נתינתו מה שנותן, כנתינת המטיב בתורת חסד שהוא עושה זאת נדיבות טבעית וחסד מקיף, לא לתקווה. אלא זה התדמות לה' יתעלה שמו.
והשני כי הלב בכל חי בעל לב הוא באמצעיתו, ושאר האברים המונהגים סובבים אותו כדי שתבואהו תועלתם בנצירתו ושמירתו בהם, כדי שלא בקלות יבואהו נזק מבחוץ.
והדבר בעולם בכללותו בהפך, הנכבד סובב את הגרוע, מפני שאין חשש עליו שיקבל [קלא] רושם מזולתו, ואפילו אלו היה מתרשם הרי אין בנמצא מחוצה לו גוף אחר שיעשה בו רושם, והרי הוא משפיע על כל מה שבקרבו ולא יגיעהו רושם כלל, ולא כוח מזולתו מן הגופים.
ויש כאן עוד דימוי מסוים, והוא, שהאבר המנהיג בכל חי, ככל שנרחיק ממנו מן האברים הוא פחות חשוב מן הקרובים אליו. וכך הדבר בעולם בכללותו, כל שנתקרבו הגופים אל המרכז נקדרו, ונתעבה עצמם, וכבדה תנועתם, ונעלם זוהרם ושקיפותם, מחמת ריחוקם מן הגוף הנכבד הבהיר השקוף הנע העדין הפשוט, כלומר: הגלגל. וכל גוף שקרוב אליו מקבל משהו מן הסגולות הללו כפי קרבתו, ותהיה לו עליונות מסוימת על מה שלמטה ממנו.
והשלישי שהכוח ההוגה הזה, הוא כוח בגוף ובלתי נפרד ממנו .
וה' יתעלה אינו כוח בגוף העולם, אלא נבדל מכל חלקי העולם, וניהולו יתעלה והשגחתו נאצלת לעולם בכללותו אצילות שנעלם מאתנו תכליתה ואמיתתה. וכוחות בני בשר חסרי אונים מלהשיגה. כי הוכח בהחלט על בדילותו יתעלה מן העולם ופרידותו המוחלטת ממנו, והוכח בהחלט על מציאות עקבות ניהולו והשגחתו בכל חלק מחלקיו ואפילו הקטן והשפל ביותר, יתעלה מי שהאירתנו שלמותו.
ודע, שהיה ראוי שנדמה יחס ה' יתעלה אל העולם יחס השכל הנקנה אל האדם, אשר אינו כוח בגוף, והוא נבדל מן הגוף בדילות אמיתית, ונאצל עליו, והיה נעשה דימוי הכוח ההוגה לשכלי הגלגלים שהם בגופים.
אלא שעניין שכלי הגלגלים, ומציאות השכלים הנבדלים, וציור השכל הנקנה שגם הוא נבדל, הם דברים שיש בהם עיון וחקירה, וראיותיהם עמוקות, ואם כי נכונים הם, ויולדו בהם ספקות רבים, ולמפקפק בהן פקפוקים, ולמשתבש בהם שבושים .
ואנחנו הלא רצינו תחילה שתצטייר לך המציאות הציור הפשוט, אשר לא יכחיש אותו במאומה ממה שהזכרנו באופן תמציתי, כי אם אחד משנים: או סכל בדבר הפשוט, כמו שמכחיש מי שאינו מהנדס דברים לימודיים מוכחים, או מי שמעדיף להחזיק השקפה מסוימת שקדמה לו ויטעה את עצמו.
אבל הרוצה לעיין עיון אמיתי ילמד עד שתתבאר לו אמיתת כל מה שאמרנו, וידע שזו היא צורת המציאות הזו אשר מציאותה יציבה בלי ספק ובלי היסוס, ואם ירצה לקבל את זה ממי שהוכח לו כל מה שהוכח - יקבל, ויבנה על כך הקשיו וראיותיו, ואם אינו מחשיב ההסתמכות על אחרים ואפילו בהתחלות אלו, ילמד, וסוף יתברר לו שהדבר כך הוא.
הנה זאת חקרנוה כן היא שמענה ואתה דע לך .
ואחר הצעה זו אחל להזכיר מה שהבטחתי להזכיר ולבאר. [קלב]
הערות:
הערת המתרגם: "שכ'ץ" פרט, דבר מסוים, יחידה. ובר"ש "איש" ולא היה צריך לכך.
הערת המתרגם: אפשר: בלבד, לא זולת זה.
הערת המתרגם: כלומר: שכל הבריאה היא יחידה אחת שכל חלקיה קשורים זה בזה ויונקים זה מזה, ואינה צירוף של גושים. והשוה רס"ג באמונות ודעות מאמר א פרק א מהדורתי עמ' לו. ושוב דקדקתי יותר ואמרתי ושמא יש כאן ארצות רבות ושמים רבות וכו' ע"ש.
הערת המתרגם: "זיד ועמר" שמות פרטיים המשמשים בכל רחבי הספרות הערבית כמונחים למשל, כמו ראובן ושמעון בעברית, או כמו ברל ושמרל אצל אחרים. וראה אגרת תימן מהדורתי הערה צב, ואין אמת להבלים שתולים בהם.
הערת המתרגם: "וג'והר" עצם, מהות, ונמנעתי מלתרגם מהות כדי שלא תתחלף ב"ד'את".
הערת המתרגם: בר"ש הוסיף משלו "וגידים".
הערת המתרגם: הכוונה למה שקוראים הקדמונים ארבע המרות.
הערת המתרגם: אף כאן הכוונה למה שמכנים הקדמונים הרוח הטבעי והרוח החיוני והרוח הנפשי. ראה הנהגת הבריאות מהד' מונטנר עמ' ובהערה שם.
הערת המתרגם: "מצמת" וכך תרגם רבנו במסכת מידות פ"ד מ"ו. ובר"ש "מקשה".
הערת המתרגם: זוהי תיאורית תנוחת ארבעת היסודות כפי שגובשה על ידי ארסטו. וכך נתקבלה גם אצל רס"ג ויתר חכמי ימי הביניים.
הערת המתרגם: כך קורא ארסטו לחומר הגלגלים והכוכבים. וכפי שהוסבר על ידי אבי נצר אלפאראבי במאמר "עיון אלמסאיל" פסקא יז. ונגד דעה זו יצא רס"ג בספרו האמונות והדעות מאמר א פרק ג ד"ה והשטה השמינית. ראה שם מהדורתי.
הערת המתרגם: זו הייתה הדעה המקובלת אצל חכמי התכונה עד ימי קופרניקוס. וראה פירוש רבנו למשנה ראש השנה פ"ב מ"ט בפירוש פעמים בא בארוכה פעמים בא בקצרה.
הערת המתרגם: בכל התיאוריות הללו ראה גם בהלכות יסודי התורה פ"ע הל' א-ח. ופירוש תנועת החלק בכל, שאף על פי שהגלגל הקיצוני מניע כל הכללות הרי כל חלק וכל פרט מחלקי העולם ופרטיו [קכו] נקרא נע. וראה לקמן ח"ב הקדמה ו.
הערת המתרגם: ראה לקמן ח"ב פרק כד.
הערת המתרגם: וכך גם ביסודי התורה פ"ג הל' ג. ואלפאראבי כמצוין בהערה .
הערת המתרגם: וכך ביסודי התורה פ"ג הל' ה. ראה שם.
הערת המתרגם: ויסודי התורה שם הל' י שהנחה זו נקבעה על ידי אמפידוקלס ואומצה על ידי ארסטו וכל הבאים אחריו כיסוד כל הרכבה של כל הנמצא בכדור הארץ. עד תקופת הכימיה החדשה ששנתה סדרי "בראשית".
הערת המתרגם: כלומר: קיים ויציב בטבעו לעולם ואינו משתנה.
הערת המתרגם: יסודי התורה פ"ג הל' יא.
הערת המתרגם: טבע יסודי ונוהג קבוע. וכמ"ש ביסודי התורה פ"ד הל' א. ובהקדמתו לאבות פ"ח. ובר"ש "ההתחלה".
הערת המתרגם: כלפי מעלה לצד טבעות האוויר והאש המקיפים את הארץ לפי התיאוריות הללו.
הערת המתרגם: הגלגלים ויתר גרמי השמים. וכך בהלכות יסודי התורה פ"ג הל' ט. ולקמן ח"ב פרק ה. ונגד זה יצא רס"ג באמונות ודעות מ"ב פ"י, ובפירושו לתהלים יט, ראה שם מהדורתי ובהערה.
הערת המתרגם: נוהג וטבע. ובר"ש "התחילת".
הערת המתרגם: אפשר "במקום" כלומר: כל השינוי החל בהם הוא שחלק זה של הגלגל פעם בצפון ופעם בדרום פעם במזרח ופעם במערב וכך הכוכבים כפי מבנה מסלולם ונטיותיהם הסיבוביות.
הערת המתרגם: ראה לקמן ח"ב פרקים ד-ה.
הערת המתרגם: אפשר: בלוית.
הערת המתרגם: בכל התנועות הללו.
הערת המתרגם: אפשר: מרשימים זה בזה ומתרשמים זה מזה.
הערת המתרגם: בר"ש: המחצבים.
הערת המתרגם: ועל כל התיאוריות הללו חזר [קכז] רבנו בהלכות יסודי התורה פ"ד הל' א-ו. וראה גם לקמן ח"ב פרק ל.
הערת המתרגם: יסודי התורה שם הל' ז.
הערת המתרגם: "תעאקב" הרדפה, שאחד חולף והשני בא בעקבותיו במקומו ללא הפוגה.
הערת המתרגם: "פי אלאין" ובר"ש "באנה" ותרגום נאה הוא וכך תרגם ר"מ אבן תבון במלות ההגיון שער עשירי הסוג השישי. והכוונה מקום המצא כל חלק ממנו במרחב וכדלעיל הערה .
הערת המתרגם: לעיל הערה תרגמתי "התנוחה" ראה שם.
הערת המתרגם: כגון המוח והלב.
הערת המתרגם: כל יתר אברי הגוף.
הערת המתרגם: אשר כל התמזגות היסודות זה בזה וההתהוות התמידית באה על ידי תנועת גרמי השמים.
* . ראה גם לקמן ח"ב פרק י בקשר לחלום יעקב. ולעיל סוף פרק ע, ד"ה ודע.
הערת המתרגם: רבנו הבחין היטב במלים תחלה כתב "צ'ו" אור, וכאן "נור" זהר. והכוונה כי האור המגיע אלינו אינו אלא קליטת האדים העולים מן הארץ את זוהר השמש, וכפי שבאר בפירושו לברכות פ"א מ"א ראה שם מהדורתי, כלומר: שהאור והחושך אינם עצמיים אלא תוצאה של זוהר השמש בסיבובה. ובר"ש "הנמשכים אחר יושרם" וקרשקש גריס בר"ש "אחר אורם" והכל בלתי נכון.
הערת המתרגם: בר"ש "והאליל" ואינו נכון.
הערת המתרגם: "או" כלומר: הכרחי, ולפחות מועיל מאוד. ור"ש דמה שכתוב "אי" ותרגם "כלומר" ואינו נכון.
הערת המתרגם: לקמן ח"ב פ"א, ד"ה דרך אחר ביחוד.
הערת המתרגם: כשהן כל אחד לבדו מנותק מן הגוף.
הערת המתרגם: "אלמסתקר" הנחה במצב מסוים. היציבה, המגובשת כפי שהיא ובטבעה הידוע. ובר"ש "המיושב".
הערת המתרגם: על הכוח הזה, "פיסיס", ראה "הנהגת הבריאות" לרבנו [קכח] מהד מונטנר עמ' ד"ה ואמר ראזי. ובפרקי משה מהד' מונטנר מאמר שמיני עמ' פסקה .
הערת המתרגם: אפשר: מקשר אותו זה בזה.
הערת המתרגם: שומר על מין האדם שלא יכלה, משגיח על קיום המין. על כוח מלאכי זה ראה לקמן ח"ב פרק ו.
הערת המתרגם: שומר על כל פרט מאישי האדם בכל משך זמן קיומו, במשך ימי חייו. ימי שנותינו בהם שבעים שנה ואם בגבורות שמונים שנה.
הערת המתרגם: קיום הגוש המתכתי המסוים כל זמן קיומו, ועל בקעת העץ המסוימת במשך זמן קיומה, וכדומה.
הערת המתרגם: ראה לקמן ח"ב פרק י ופרק יב.
הערת המתרגם: עצמו של אדם.
הערת המתרגם: לעשיית צרכיו.
הערת המתרגם: אפשר: חיוביים.
הערת המתרגם: כוונתו להורמונים מסוימים הגורמים צמיחת השערות במקומות מסוימים.
הערת המתרגם: מראה הגוף גונו וצבעו.
הערת המתרגם: "ערץ'" מקרה, כי גם האיכות והכמות מקרים הם. ור"ש טעה בקריאת המלה ותרגם "רוחב". ושייער בהערותיו לרי"ח גם כאן וגם לעיל בפרק נו לא כוון נכונה.
הערת המתרגם: "אלמתולדה" תרגום מלולי בלתי מדויק, המתיילדים או הנולדים. ואפשר המתפתחים, המתהווים, הרוחשים. כי לדעת הקדמונים אינם מזכר ונקבה. והעדפתי לתרגם "הנבראים" כלשון רבנו בהלכות מאכלות אסורות פ"ב הל' יג-יד.
הערת המתרגם: הדם והמרה השחורה והאדומה והלבנה. וראה הנהגת הבריאות מהדורת מונטנר עמ' .
הערת המתרגם: אפשר במציאות בכללותה.
הערת המתרגם: שמינן אמנם קיים אך הם מתרכבים ומתפרקים זה מזה וזה [קכט] לזה וכל אחד לחוד.
הערת המתרגם: האברים היסודיים.
הערת המתרגם: מכל הבחינות הבריאותיות והתזונתיות.
הערת המתרגם: "מאדה" חומר, ור"ש טעה בקריאת המלה ותרגם "לחה".
הערת המתרגם: אפשר "מתחום" להוציא אבנים ועפר וכדומה.
הערת המתרגם: על סוגי המאכלים הטובים והרעים וכמותן ואיכותן, ראה בקצרה בהלכות דעות פרק ד, ובארוכה בהנהגת הבריאות מהדורת מונטנר, הוצ' מוסד הרב קוק ירושלם תשי"ז.
הערת המתרגם: ר"ש הוסיף משלו "ונגעים גדולים".
הערת המתרגם: בר"ש "כמורסא שקורין גרנק בלעז" ואינו נכון.
הערת המתרגם: "אלגד'אם" וכך תרגם רבנו בכתובות פ"ג מ"ד ראה שם מהדורתי הערה . ובר"ש "צרעת" ושיבוש הוא כמ"ש שם.
הערת המתרגם: גם זה ממין שקוראים היום בטעות צרעת, אלא שהראשונה פקעתית-קטרית המסתיימת בנשירת אברים, והאחרונה עצבית הגורמת הפרעות בחושיות של הכאב. וגם היא מסתיימת במות מתוך ייסורין קשים.
הערת המתרגם: אפשר "זמן מסוים". ובר"ש "מידה אחת" ושיבוש הוא.
הערת המתרגם: כדרך שקורה לעתים נבקעת האדמה ושוקע כל אשר עליה.
הערת המתרגם: ברקים עזים המלווים לבת אש הפוגעים במתים ובקברות הרשעים והורסים אותם. וראה פירוש רבנו לבבא קמא פ"י מ"ה מהדורתי והערה .
הערת המתרגם: על מושג זה "האדם עולם קטן" ראה מדרש הגדול שמות כו ל, שהביא הרבה מקבילות בין העולם-האדם-המשכן. וכתב שם המהדיר כל העניין מקורו בפירוש רס"ג לתורה, עיין פי' ספר יצירה לרס"ג מהדורתי פ"ג הל' ו. ראב"ע שמות כה מ. ומעין רעיון זה כבר נמצא אצל פילון. ועיין מדרש תדשא פ"ב, ותנחומא פקודי ב. ע"כ. וראה גן השכלים פרק ב, מהדורתי עמ' יב והלאה שדן בהרחבה במקבילות בין האדם והעולם. וכך הובא עניין זה ב"רסאיל אכ'ואן אלצפא" ח"ג רסאלה יב.
הערת המתרגם: בין האדם והעולם שהזכיר רבנו לעיל.
הערת המתרגם: ראה לעיל פרק סח. ומאמרו של אבי נצר אלפאראבי "עיון אלמסאיל" פסקא כא.
הערת המתרגם: "ויסעי" מתנהל ועובר את אורח חייו. ותרגמתי במלה דומה לערבית בעקבות רס"ג בתהלים נה ט [קל] שתרגם "סועה" "ראחל". ובר"ש "ויעשה" ואינו נכון.
הערת המתרגם: ראה ברכות נח א: "כמה יגיעות יגע אדם הראשון עד שמצא פת לאכול חרש וזרע וקצר ועמר ודש וזרה וברר וטחן והרקיד ולש ואפה ואחר כך אכל... וכמה יגיעות יגע אדם הראשון עד שמצא בגד ללבוש גזז ולבן ונפץ וטווה וארג ואחר מצא בגד ללבוש". וראה גם ירושלמי ברכות פ"ט הל' א.
הערת המתרגם: "כנה" מדורו, מעונו, מחסהו. ובר"ש "וכנו" ואיני יודע מהו.
הערת המתרגם: בר"ש "ויתנהגו האברים אשר תחת יד האברים הראשיים במה שיתנהגו" מין צורך לכל זה.
הערת המתרגם: כוח ההגיון.
הערת המתרגם: נעלם, בלתי מורגש לכל אדם, כי לא כל אדם יודע להבחין בחלוקות הללו ולמיינם.
הערת המתרגם: בעיון ראשון, במחשבה ראשונה, וראה אבי נצר במאפרו "פי מעאני אלעקל".
הערת המתרגם: אפשר: הראשי.
הערת המתרגם: דניאל יב ז. וראה בהרחבה לעיל פרק סט. ולפי כ"י ב. ס. ק. "בחי העולמים, כי העולמות באופן מסוים רבים" ואין לי ספק כי זה היה נוסח מה"ק שציטט רבנו את הפסוק בעל פה ודרך אגב כתב משהו על "עולמים" בלשון רבים, וכאשר ברר שהפסוק "העולם" תקן כלפנינו.
הערת המתרגם: כי אלמלי כל יתר אברי הגוף קיימים אין הלב יכול להתקיים, כי הוא נהנה ממציאותם ומתקיים בתקינות תפקודם.
הערת המתרגם: אם נתאר העדר כדור הארץ לא יארע שום נזק לגלגלי מרום וכסיליהם, ואם נתאר העדר כל המציאות ה' לבדו יהיה מצוי כי אינו זקוק לעולמו. [קלא]
חלק ראשון
<h2>פרק [עג]</h2>
ההקדמות הכלליות אשר הניחו ה"מתכלמין" לכל שינויי השקפותיהם וריבוי דרכיהם, והם הכרחיים בקביעת מה שהם רוצים לקבוע בארבעת הדרישות הללו , שתים עשרה [קלב] הקדמות. והנני מזכירם לך , ואחר כך אבאר לך עניין כל הקדמה מהן ומה הם תוצאותיה :
ההקדמה הראשונה, קביעת העצם הבודד .
ההקדמה השניה, מציאות חלל ריק .
ההקדמה השלישית, שהזמן מחובר מרגעים.
הקדמה הרביעית, כי העצם לא ייפרד ממספר מקרים.
ההקדמה החמישית, שהעצם הבודד נצמדים בן המקרים אשר אתארם, ולא ייפרד מהם.
ההקדמה השישית, שהמקרה לא יתקיים שני זמנים .
ההקדמה השביעית, כי משפט התכונות משפט העדרן , ושהם כולם מקרים מצוים זקוקים לפועל.
ההקדמה השמינית, שאין שם בכל המציאות כי אם עצם ומקרה , כוונתם כל הנבראים, ושגם הצורה הטבעית מקרה.
ההקדמה התשיעית, שאין המקרים נושאים זה את זה ,
ההקדמה העשירית, כי האפשרי אינו נבחן בתיאום המציאות הזו לאותו הציור .
ההקדמה האחת עשרה, שאין הבדל בביטול מה שאין לו תכלית בין שהיה בפועל או בכוח או במקרה. כלומר: שאין הבדל בין שהיו אותן שאין להן תכלית מצוים יחד, או מתוארים מן המצוי וממה שכבר נעדר וזהו שהוא במקרה, כל זה אמרו שהוא בטל.
ההקדמה השתים עשרה, הוא אמרם כי החושים עלולים לטעות, ויעלמו מהם הרבה ממושגיהם , ולפיכך אין להוכיח בהכרעתם, ואין להביאם בהחלט כהוכחה ראשית.
ואחר שמניתים אחל לבאר ענייניהם ולבאר תוצאותיהם אחת אחת.
ההקדמה הראשונה
עניינה שהם דימו כי העולם בכללותו כלומר: כל גוף שבו מחובר מחלקיקים קטנים מאוד שאינם סובלים חלוקה מחמת דקותם, ואין לחלקיק האחד מהם כמות כלל .
וכאשר נקבצים זה על זה יהיה הנקבץ בעל כמות והוא אז גוף, ואפילו נקבצו מהן שני חלקיקים, יהיה כל חלקיק אז גוף, ונעשו שני גופים כדברי מקצתם , והם כולם אותם החלקיקים דומים ושווים אין שוני ביניהם בשום אופן.
ולא יתכן לדבריהם שימצא גוף כלל כי אם מורכב מן החלקיקים הדומים הללו הרכבת [קלג] צמידות , כך שההוויה לדעתם הוא הקיבוץ, וההפסד הפירוד. ואינם קוראים אותו הפסד, אלא אומרים ההוויה היא קיבוץ ופירוד ותנועה ומנוחה.
ואומרים כי החלקיקים הללו אינם מוגדרים במציאות כפי שהייתה דעת אפיקורס וזולתו מסוברי החלקיק, אלא אמרו כי ה' יתעלה בורא את העצמים האלה תמיד מתי שירצה, וגם הם העדרן אפשרי, ולקמן אשמיעך השקפותיהם על העדר העצם.
ההקדמה השניה
אמירתם שיש חלל ריק. כן ה"אצוליין" בדעה כי הריקות מצויה, והוא חלל או חללים שאין בהם מאומה כלל, אלא ריקים מכל גוף נעדרי כל עצם .
והקדמה זו הכרחית היא להם מחמת שהם סוברים את ההקדמה הראשונה, והיא, שאם היה העולם מלא מאותם החלקיקים, היאך ינוע הנע, ולא יצטייר שיכנסו הגופים זה בתוך זה, ולא יתכן קבוץ אותם החלקיקים והתפרדם כי אם בתנועתם, אם כן בהכרח נזקקים הם לקביעת חלל ריק, כדי שיהא אפשר לאותם החלקיקים להיקבץ ולהיפרד, ותתאפשר תנועת הנע באותו החלל הריק אשר אין בו גוף ולא עצם מאותם העצמים .
ההקדמה השלישית
היא אמרם שהזמן מחובר מרגעים . כוונתם שהם זמנים רבים שאינם סובלים את החלוקה מחמת קוצר מידתם.
וגם הקדמה זו הכרחית להם מחמת ההקדמה הראשונה, והוא, שהם ראו בלי ספק הוכחות ארסטו אשר הוכיח בהן כי המרחק והזמן והתנועה המקומית שלושתן שוין במציאות, כלומר: שיחסם זה לזה יחס שווה, ושבהתחלק אחד מהם יתחלק השני, ולפי אותו היחס.
ואז ידעו בהחלט שאם היה הזמן רצוף וסובל החלוקה ללא סוף, הרי חיובי בהחלט שיתחלק החלק אשר הניחו שהוא בלתי מתחלק . וכך אם נניח שהמרחק רצוף, חיובי בהכרח התחלקות הרגע מן הזמן, אשר הניחו שהוא בלתי מתחלק, כמו שבאר ארסטו בשמע, ולפיכך הניחו כי המרחק בלתי רצוף אלא מצורף מחלקים אליהם תסתיים החלוקה. וכך הזמן יסתיים אל רגעים שאינם סובלים חלוקה.
למשל, השעה האחת דרך משל ששים דקות, והדקה ששים שניות, והשניה ששים שלישיות, הרי יסתיים הדבר לדעתם אל חלקיקים, או עשיריות דרך משל או יותר קטן מהם שאינו מתחלק כלל ואינו סובל חלוקה, כמו המרחק, והרי נעשה הזמן אם כן בעל הנחה וסדר.
ואינם יודעים אמיתת מהות הזמן כלל, וראוים הם לכך , לפי שאם מומחי הפילוסופים באו במבוכה בעניין הזמן, ומקצתם לא השכיל עניינו, עד שגאלינוס אמר שהוא עניין אלוהי שאין אמיתתו ניתנת להשגה, כל שכן אלה שאינם שמים לב לטבע דבר מן הדברים. [קלד]
ועתה שמע מה שמחייב אותם לפי שלוש הקדמות אלה וקבעוהו לדעה להם.
אמרו התנועה היא היעתקות עצם בודד מאותם החלקיקים מעצם בודד אל עצם בודד הסמוך לו.
וחיובי אם כן שלא תהא תנועה יותר מהירה מתנועה, כפי הנחה זו . אמרו, זה שתראה שני נעים מסיימים שני מרחקים שונים בזמן אחד, אין סבת הדבר מפני שתנועתו של זה שעבר את המרחק היותר ארוך תנועה יותר מהירה, אלא סבת הדבר מפני שהתנועה הזו אשר אנו קוראים אותה איטית נשתלבו בה עצירות רבות, ואותה שאנו קוראים אותה מהירה נשתלבו בה עצירות פחות.
וכאשר הקשו עליהם בחץ אשר נורה מקשת דרוכה -
אמרו: וגם זה נשתלבו בתנועתו מעצורים. וזה שנדמה לך שהוא נע תנועה רצופה הוא מטעות החושים , לפי שהחושים יעלם מהם הרבה ממושגיהם , כפי שהניחו בהקדמה השתים עשרה.
אמרו להם: האם ראיתם כאשר נע הרכב סבוב שלם, האם לא הקיף החלק אשר בשפתו מרחק העיגול הגדול באותו הזמן עצמו אשר עבר בו החלק אשר הוא קרוב למרכזו את העגול הקטן? נמצא שתנועת החיצון יותר מהירה מתנועת העגול הפנימי, ואינכם יכולים לומר כי אותו החלק נשתלבו בתנועתו עצירות יותר, מפני שהגוף כולו אחד ומחובר, כלומר: גוף הרכב .
והייתה תשובתם שחלקיו מתפרקים בשעת הסיבוב, ויהיו העצירות המשתלבים בכל חלק הסובב קרוב למרכז יותר מן העצירות אשר נשתלבו בחלק שהוא יותר רחוק מן המרכז.
אמרו להם: והיאך אנו רואים את הרחיים גוף אחד שאינו משתבר בפטישים, וכאשר סובב מתפרק, ועם מנוחתו יתדבק וייעשה כמו שהיה, ומדוע לא יושגו חלקיו מפורקים .
והשתמשו בתשובת דבר זה בהקדמה השתים עשרה עצמה, והיא שאין להתחשב בהשגת החושים אלא בהכרע השכל.
ואל תחשוב כי זה שהזכרתי לך הוא המוזר ביותר המתחייב משלש הקדמות הללו, אלא המתחייב מסברת מציאות החלל הריק יותר מתמיהה ומוזרה. ואין זה שהזכרתי לך מעניין התנועה גדול בזרותו מהיות אלכסון המרובע שווה לצלעו לפי השקפה זו, עד שאמר אחד מהם כי המרובע דבר בלתי מצוי .
כללו של דבר, כי לפי ההקדמה הראשונה יבטלו כל הוכחות ההנדסה לגמרי .
וייחלק הדבר בהם לשני חלקים:
- מקצתן יהיו בטלים באופן מוחלט, כגון סגולות השוני והשיתוף בקווים ובשטחים , והוית קוים "מנטקה" ובלתי "מנטקה" , וכל מה שנכלל בעשירי של אקלידס , וכל הדומה לכך.
- ומקצתם תהיה הוכחתם בלתי מוחלטת כאמרנו רצוננו לחלוק קו לשני חצאים, לפי שאם היה מספר [קלה] עצמיו נפרד אין חלוקתו אפשרית לפי הנחתם.
ודע כי יש לבני שאכר ספר התחבולות המפורסם, ובו למעלה ממאה תחבולות כולן מוכחות והוצאו לפועל . ואילו היה חלל ריק מצוי, לא תתכן מהן אף אחת, והיו בטלים הרבה מפעולות העברת המים . ובויכוחים על קיום ההקדמות הללו ודומיהן בלו ימיהם.
ואחזור לבאר עניני יתר הקדמותיהם הנזכרות לעיל.
ההקדמה הרביעית
היא אמרם שהמקרים מצוים, והם עניינים נוספים על עניין העצם , ולא ייפרד גוף מן הגופים מאחד מהם.
והקדמה זו אלו הסתפקו בה עד כדי זה, הייתה זו הקדמה נכונה ברורה ופשוטה שאין בה פקפוק ולא טעות . אלא שהם אמרו, שכל עצם, אם לא יהיה בו מקרה החיים - הכרחי שיהא בו מקרה המות, לפי שכל שני הפכים לא יבצר המקבל מאחד מהן.
אמרו, וכך יהיה לו מראה וטעם, ותנועה או מנוחה, והתקבצות או התפרדות. ואם היה בו מקרה החיים, הרי הכרחי שיהו בו סוגים אחרים מן המקרים, כגון החכמה או הסכלות, או הרצון או הפכו, או היכולת או הפכה , או ההשגה או אחד הפכיה, כללו של דבר כל מה שימצא לחי הרי הכרחי שיהא הוא או אחד הפכיו .
ההקדמה החמישית
היא אמרם כי העצם הבודד נצמדים בו אותם המקרים ולא ייפרד מהם.
וביאור הקדמה זו ועניינה, שהם אומרים כי העצמים הבודדים הללו שה' בורא אותם, כל עצם בודד מהם בעל מקרים, לא ייפרד מהם, כגון המראה והריח והתנועה או המנוחה. פרט לכמות, שכל עצם מהם אינו בעל כמות, לפי שהכמות לדעתם אינם קוראים אותה מקרה, ואינם מבינים עניין המקריות בה.
ועל פי הקדמה זו סבורים כי כל מקרים הנמצאים בגוף מן הגופים, אין לומר כי מקרה מהן מיוחד בכל אותו הגוף , אלא אותו המקרה הוא לדעתם מצוי בכל עצם בודד מן העצמים אשר נתחבר מהם אותו הגוף.
המשל לכך, חתיכת השלג הזו, אין הלובן מצוי בכל הכללות בלבד, אלא כל עצם ועצם מעצמי השלג הזה הוא הלבן, ולפיכך נמצא הלובן בכללותן.
וכך אמרו בגוף הנע, כל עצם בודד מעצמיו הוא הנע, ולפיכך נע כולו .
וכך החיות מצויה אצלם בכל חלק וחלק מעצמי הגוף החי.
וכן החוש כל עצם בודד מאותה [קלו] הכללות החשה הוא החש לדעתם.
כי החיים והחוש, והדעה והחכמה, לדעתם מקרים, כמו השחרות והלובן, כמו שנבאר משיטותיהם.
אבל הנפש הרי הם חלוקים בה:
- רוב מאמריהם שהיא מקרה מצוי בעצם אחד בודד מכלל העצמים שהורכב מהן האדם דרך משל, ונקראה הכללות בעלת נפש, מפני שאותו העצם הבודד בכללם.
- ויש מהם מי שאומר כי הנפש גוף מורכב מעצמים עדינים, ואותם העצמים הם בלי ספק בעלי מקרה מסוים בו נתייחדו ונעשו נפש. ואותם העצמים אמרו מעורבים בעצמי הגוף.
והנה אינם משתחררים מהדעה שעניין הנפש מקרה מסוים.
אבל השכל ראיתי שכולם מסכימים שהוא מקרה בעצם בודד מן הכללות המשכלת.
ובחכמה אצלם מבוכה, אם היא מקרה מצוי בכל עצם ועצם מעצמי הכללות החכמה או בעצם אחד בלבד, והתוצאה בכל אחד משני האופנים זרויות .
וכאשר הקשו עליהם במה שאנו מוצאים המתכות והאבנים רובם בעלי מראה עז, וכאשר נשחקים נעלם אותו המראה, לפי שאם שחקנו את הפטדה עזת הירקות תהיה אבק לבן, ראיה שהמקרה הזה צמוד לכללות לא לכל חלק מהן.
ויותר ברור מזה שהחלקים כאשר נחתכים מן החי אינם חיים, ראיה כי העניין הזה צמוד לכללות לא לכל חלק ממנה.
אמרו בתשובת דבר זה, המקרה אין לו קיום אלא נברא הוא תמיד, כמו שאבאר מהשקפתם בהקדמה שאחר זו.
ההקדמה השישית
היא אמרם כי המקרה לא יתקיים שני זמנים.
עניין הקדמה זו, שהם דימו כי ה' יתהדר ויתרומם, בורא העצם ובורא בו איזה מקרה שהוא יחד בבת אחת, ואין לתארו יתעלה ביכולת על בריאת עצם בלי מקרה, כי זה נמנע .
ואמיתת המקרה ועניינו הוא, שלא יישאר ולא יתקיים שני זמנים, כוונתם שני רגעים, כי ברגע שנברא אותו המקרה יאבד ולא יישאר, ויברא ה' מקרה אחר ממינו, ויאבד גם אותו האחר, ואז יברא שלישי ממינו. וכך תמיד, כל זמן שירצה ה' קיום מין אותו המקרה * .
ואם ירצה יתעלה לברוא מין מקרה אחר באותו העצם בורא, ואם יחדל מלברוא ולא יברא מקרה יעדר אותו העצם . זוהי השקפת חלק מהם והם הרוב, וזוהי בריאת המקרים שהם אומרים .
אבל מקצתם מן ה"מעתזלה" אומרים, כי מקצת המקרים מתקיימים זמן מסוים ומקצתם לא יתקיימו שני זמנים, ואין להם בכך קנה מידה שיהא קובע בשבילם. ויאמרו מין פלוני מן המקרים יתקיים ומין פלוני אינו מתקיים .
ואשר הביאם להשקפה זו, הוא שאין לומר שיש שם טבע כלל, ושהגוף הזה מחייב טבעו שיבואוהו מן המקרים אלה ואלה, אלא רוצים לומר כי ה' יתעלה ברא את המקרים הללו עתה שלא באמצעות טבע ובלי דבר אחר.
וכיון שאומרים כן, נתחייב לדעתם בהכרח שלא יתקיים אותו המקרה, לפי שאם תאמר [קלז] יתקיים זמן מסוים ואחר כך ייעדר, תתחייב השאלה מה הוא הדבר שהעדירו.
ואם תאמר כי ה' העדירו כאשר רצה, לא יתכן זה לפי השקפתם, כי העושה אינו עושה את ההעדר, כי ההעדר אינו זקוק לעושה, אלא אם הפסיק העושה מלעשות, יהיה העדר אותו המעשה. וזה נכון מבחינה מסוימת .
ולפיכך הביאם הדבר - מפני שרצו שלא יהא שם טבע המחייב מציאות דבר או העדר דבר - לומר בריאת המקרים נרדפים. ואם רצה ה' לדעת מקצתם שיעדר העצם, אינו בורא בו מקרה ואז יעדר.
אבל חלק מהם אמרו שאם רצה ה' לאבד את העולם בורא מקרה הכיליון שלא בנושא , ואז יהיה אותו הכיליון נגד מציאות העולם.
ועל פי הקדמה זו אמרו, כי הבגד הזה אשר צבענוהו אדום לפי דמיוננו, אין אנו הצובעים כלל, אלא ה' הוליד אותו הצבע בבגד כאשר בא במגע עם הצבע האדום אשר אנו מדמים שאותו הצבע עבר אל הבגד. ואין הדבר לדבריהם כך, אלא כבר הנהיג ה' נוהג שלא יולד המראה השחור הזה, דרך משל, כי אם בבוא הבגד במגע עם האסטיס , ואינה נשארת אותה השחרות אשר ברא ה' בעת שבא במגע המושחר עם השחור, אלא כולה מיד, ויברא שחרות אחרת. וכן כבר הנהיג ה' נוהג שאינו בורא אחר כלות אותה השחרות אודם או צהבות, אלא שחרות כמותה.
וחייבו, כפי הנחה זו, שהדברים הללו אשר אנו יודעים אותם עתה, אינם ידיעותינו אשר ידענום אתמול , אלא נעדרו אותם הידיעות ונבראו ידיעות אחרות כמותה. אמרו שכך הוא הדבר מפני שהמדע מקרה.
וכך גם הנפש הכרחי למי שסבור שהיא מקרה, שתברא לכל בעל נפש מאה אלף נפשות דרך משל בכל דקה, כי הזמן אצלם כפי שידעת מחובר מרגעים בלתי מתחלקים.
וכפי הקדמה זו אמרו, כי האדם אם הניע את העט, לא האדם הניעו, אלא התנועה הזו אשר נולדה בעט היא מקרה בראו ה' בעט, וכן תנועת היד המניעה את העט לפי דמיוננו מקרה בראו ה' ביד הנעה . אלא שהנהיג ה' נוהג שתהא תואמת תנועת היד לתנועת העט, לא שיש ליד השפעה כלל, ואף לא סיבתיות בתנועת העט, כי המקרה אמרו אינו עובר את נושאו .
ומוסכם אצל כולם, כי הבגד הלבן הזה אשר הוכנס ליורת האסטיס ונצבע, לא האסטיס השחירו, אלא השחרות מקרה בגוף האסטיס שאינו עובר זולתו, ואין שם גוף שיש לו פעולה כלל, אלא הפועל העיקרי הוא ה', והוא אשר ברא את השחרות בגוף הבגד בעת מגעו עם האסטיס, כי כך עשה את הנוהג.
כללו של דבר אין לומר זה סיבת זה כלל.
זוהי השקפת [קלח] הרוב מהם. ומקצתם הודו בסיבתיות ודחו דבריו ב ביטול .
אבל מעשה בני האדם, הרי הם חלוקים בהם.
שיטת רובם, וכל ה"אשעריה", כי בעת הנעת העט הזה, ברא ה' ארבעה מקרים שאין מקרה מהם סיבה לשני, אלא הם צמודים במציאות לא יותר:
המקרה הראשון רצוני להניע את העט ,
והמקרה השני יכלתי להניעו,
והמקרה השלישי עצם התנועה האנושית כלומר: תנועת היד,
והמקרה הרביעי תנועת העט.
לפי שהם דימו, כי האדם אם רצה דבר ועשאו כפי דמיונו, כבר נברא לו הרצון, ונבראת לו היכולת לעשות מה שרצה, ונבראת לו הפעולה, לפי שאינו פועל ביכולת הברואה בו, ואין לה השפעה בפעולה .
אבל ה"מעתזלה" אמרו שהוא פועל ביכולת הברואה בו.
ואחד ה"אשערייה" אמר כי יש ליכולת הברואה השפעה מסוימת במעשה ויש לה בו קשר , ודחו את זה בביטול .
וזה הרצון הנברא, לפי דמיון כולם, והיכולת הברואה, וכן הפעולה הברואה לדעת מקצתם, כל אלה מקרים ואין להם קיום.
אלא ה' בורא בעט הזה תנועה אחרי תנועה, וכך תמיד כל זמן שהעט נע. וכאשר ינוח אינו נח עד שיברא בו גם תנוחה, ולא יחדל מלברוא בו תנוחה אחר תנוחה כל זמן שהעט נח, ובכל רגע מאותם הרגעים, כלומר: חלקיקי הזמנים, בורא ה' מקרה בכל פרטי המציאות , מלאך וגלגל וזולתם, וכך תמיד בכל עת.
ואמרו כי זו היא האמונה האמיתית שה' פועל . ומי שאינו בדעה שכך פועל ה', כבר כפר שה' פועל לפי השקפתם.
ועל כיוצא בדעות אלו יש לומר לפי דעתי ודעת כל בעל שכל:
אם כהתל באנוש תהתלו בו ,
כי זהו יסוד ההיתול באמת.
ההקדמה השביעית
היא דעתם כי העדר התכונות הם עניינים נמצאים בגוף, נוסף על עצמו, והרי גם הם מקרים נמצאים, והם נבראים תמיד כל שכלה דבר נברא דבר.
וביאור עניין זה, שהם אינם סוברים שהמנוחה היא העדר התנועה, ולא שהמות העדר החיים, ולא שהסמאון העדר הראות, ולא כל הדומה לזה מהעדר התכונות. אלא משפט התנועה והמנוחה לדעתם משפט החום והקור: כשם שהחמימות והקרירות שני מקרים מצוים בשני הנושאים החם והקר , כך התנועה מקרה נברא בנע, והמנוחה מקרה יבראהו ה' בנח. וגם לא יתקיים שני זמנים כפי שקדם בהקדמה שלפני זה.
נמצא כי הגוף הזה הנח, לדעתם כבר ברא ה' את המנוחה בכל חלק מחלקיו , וכל שנעדרה מנוחה בורא מנוחה אחרת כל זמן שאותו הדבר הנח נח.
והוא הדין עצמו לדעתם בחכמה ובסכלות , כי הסכלות אצלם מצויה והיא מקרה, ולא תחדל סכלות כולה וסכלות נבראת תמיד, כל זמן שהסכל סכל באיזה דבר.
והוא הדין עצמו בחיים ובמות, כי שניהם לדעתם מקרה , והם אומרים בפירוש כי חיות כולה וחיות נבראת כל זמן שהחי חי, וכאשר ירצה ה' מותו, בורא בו מקרה המות בעקבות כליון מקרה החיות אשר אינו מתקיים שני זמנים. כל זה הם אומרים בפירוש.
ויתחייב לפי [קלט] הנחה זו, כי מקרה המות אשר ה' בורא גם הוא נעדר מיד, ויברא ה' מות אחר, ואלמלי כן לא יתמיד המות. אלא כמו שנבראת חיות אחר חיות, כך נברא מות אחר מות.
ומי יתן וידעתי עד מתי יברא ה' מקרה המות במת, האם כל זמן שתארו קיים, או כל זמן שעצם מעצמיו קיים, כי מקרה המות שה' בורא הרי הוא בורא אותו כפי רצונם בכל עצם בודד מאותם העצמים. ואנחנו מוצאים שיני מתים בני אלפי שנים, והנה זה ראיה שלא העדיר ה' אותו העצם, והרי הוא בורא בו מקרה המות כל אותם האלפים, כל זמן שכלה מות בורא מות, זו היא שטת כולם .
ואחד ה"מעתזלה" אומר, כי מקצת העדר התכונות אינם דברים מצוים, אלא אומר כי אי היכולת - העדר היכולת, והסכלות - העדר החכמה.
ואין זה לדעתו כללי בכל העדר, ואינו אומר שהחושך העדר האור , ולא שהמנוחה העדר התנועה, אלא עושה מן ההעדרים הללו, מקצתם מצוי ומקצתם העדר תכונה, כפי מה שיתאים לו לפי דעתו. כדרך שעשו בקיום המקרים , מקצתם נשאר זמן ממושך ומקצתם לא יתקיים שני זמנים, כי מטרת הכל הנחת מציאות שיתאים טבעה להשקפותינו ושטותינו .
ההקדמה השמינית
היא אמרם שאין שם זולת עצם ומקרה ושגם הצורות הטבעיות מקרים.
ובאור הקדמה זו, שכל הגופים לדעתם מחוברים מעצמים דומים, כמו שביארנו בהקדמתם הראשונה, אבל שונים הם זה מזה במקרים בלבד.
ויהיו לדעתם החיות והאנושיות והחוש וההגיון - כל אלה מקרים, כמו הלובן והשחרות והמרירות והמתיקות, עד שיהא הבדל יחידי מין זה מיחידי מין אחר כהבדלי פרט מפרט ממין אחד . עד שגוף השמים לדעתם, אף גוף המלאכים, אף גוף כסא הכבוד כפי שמדמים , וגוף איזה רמש שתרצה מרמש הארץ, או איזה צמח שתרצה, הכל עצם אחד , אבל שונים הם במקרים בלבד, ועצמי הכל הם העצמים הבודדים .
ההקדמה התשיעית
היא אמרם שאין המקרים נושאים זה את זה, ואין לדעתם לומר מקרה זה נשוא על מקרה אחר, והאחר על העצם, אלא כל המקרים הם נשואים באופן ישיר על העצם באופן שווה.
ובריחתם מכך מפני שהיה מתחייב שלא ימצא אותו המקרה האחרון בעצם, כי אם אחרי קדימת המקרה הראשון, והרי הם מתנגדים לכך במקצת המקרים, ורוצים להמציא אפשרות מציאות מקצת המקרים באיזה עצם שיהיה, מבלי שיתייחד לו מקרה אחר, בהתאם לסברתם שכל המקרים הם אשר מייחדים.
ומצד שני גם שהמונח הנושא עליו את הנשוא צריך שיהא יציב תמיד במשך [קמ] זמן מסוים. וכיון שהמקרה אינו מתקיים שני זמנים לדעתם, כלומר: שני רגעים, היאך אפשר לפי השערה זו שיהא נושא לזולתו.
ההקדמה העשירית
היא ההתכנות אשר הזכירו, וזהו בסיס מדע ה"כלאם".
ושמע עניינו: הם סבורים כי כל העולה בדמיון יתכן מבחינת השכל:
כגון שייעשה כדור הארץ גלגל סובב, וייעשה הגלגל כדור הארץ, ותתכן אפשרותו מבחינת השכל.
וכגון שתנוע טבעת האש כלפי המרכז וינוע כדור הארץ כלפי המקיף , ואין מקום זה יותר טוב לגוף זה מן המקום האחר מבחינת ההתכנות השכלית.
אמרו וכך כל דבר מן הנמצאים הללו שאנו רואים, היות דבר מהם גדול מכפי שהוא או קטן, או בהפך מכפי שהוא מצוי בתארו ומקומו, כגון שיהיה אחד האדם כגודל הר עצום בעל ראשים רבים מרחף באוויר, או שימצא פיל בגודל פשפש ופשפש בגודל פיל, כל זה אמרו יתכן אצל השכל.
ועל דרך זו מן ההתכנות יהיה כל העולם, וכל דבר שהניחו מן הסוג הזה אמרו יתכן שיהיה כך ואפשר שיהיה כך, ואין היות דבר פלוני כך, טוב מהיותו כך, מבלי להביט לתיאום המציאות עם ההנחות שלהם, לפי שהמצוי הזה לדבריהם, שיש לו צורות ידועות ושיעורים מוגדרים ומצבים חיוביים בלתי משתנים ולא מתחלפים, אין הווייתם כך אלא על דרך הנוהג.
כמו שנוהג המלך שאינו עובר בחוצות העיר אלא כשהוא רוכב, ולא נראה מעולם כי אם כך, ואין מן הנמנע אצל השכל שיהלך רגלי בעיר, אלא הדבר אפשרי בלי ספק ויתכן היותו. כך אמרו, היות הארץ נעה למרכז, והאש אל על , או היות האש שורפת והמים מצננים, אינו אלא מהלך נוהג, ואין מן הנמנע בשכל שישתנה נוהג זה, ותצנן האש ותנוע למטה כשהיא אש, וכן יחמם המים, וינוע למעלה כשהוא מים, ועל פי זה נבנה כל העניין.
והם עם זאת מסכימים, כי התקבצות שני הפכים במקום אחד וברגע אחד בטל, לא יהיה ולא יתכן בשכל.
וכן אומרים עוד כי היות עצם שאין בו מקרה כלל, או מקרה לא בנושא לדברי מקצתם, נמנע ולא יתכן בשכל.
וכן אומרים כי הפיכת העצם מקרה, או הפיכת המקרה עצם, לא יהיה. ולא יתכן כניסת גוף בגוף. אלא מודים הם כי אלה נמנעים מבחינה שכלית.
אבל מה שכל אשר מנאוהו מן הנמנעות לא יצטייר כלל, ואשר קראוהו אפשרי יצטייר, הוא דבר נכון.
אלא שהפילוסופים אומרים, כי זה שאתם קוראים אותו נמנע, מפני שאינו עולה בדמיון, ואשר קראתם אותו אפשרי, מפני שהוא עולה בדמיון, וזה האפשרי אצלכם, הוא אפשרי בדמיון לא בשכל! הנכם בהקדמה זו בוחנים את החיובי, ואשר יתכן והבטל, פעמים בדמיון לא בשכל, ופעמים בתחילת המחשבה הכללית, כמו שהזכיר אבו נצר, כאשר הזכיר את העניין שקוראים אותו ה"מתכלמין" שכל .
הנה נתבאר, כי כל העולה בדמיון אפשרי הוא [קמא] לדעתם, בין שהיה תואם את המציאות או שאינו תואם. וכל שאינו עולה בדמיון הוא הנמנע.
ולא תתקיים הקדמה זו כי אם בתשע הקדמות שהזכרנו לעיל, ובגללה בלי ספק הוזקקו להקדים אותם, וביאור הדבר כפי שאבאר לך ואגלה לך ממסתרי דברים אלו על דרך ויכוח שאירע בין ה"מתכלם" והפילוסוף:
אמר ה"מתכלם" לפילוסוף מדוע מצאנו גוף הברזל הזה בתכלית הקושי והחוזק והוא שחור, וגוף החמאה הזה בתכלית הרכות והרפיון והוא לבן?
ענהו הפילוסוף ואמר, מפני שכל גוף טבעי יש לו שני מיני מקרים:
- מקרים אשר יבואוהו מצד חומרו, כדרך מה שהאדם בריא וחולה,
- ומקרים יבואוהו מצד צורתו כהתפלאות האדם וצחוקו.
וחומרי הגופים המורכבים הרכבה אחרונה שונים מאוד כפי הצורות המיוחדות לחומרים, עד שנעשה עצם הברזל שונה מעצם החמאה. ונספח להם מן המקרים השונים כפי שאתה רואה, והרי החוזק בזה והרכות בזה, מקרים נספחים לשנויי צורותיהם, והשחרות והלובן מקרים נספחים לשנויי חומריהם הסופיים.
ואז סתר ה"מתכלם" כל התשובה הזו באותן ההקדמות שיש לו, כפי שאסביר לך, והיא, שהוא אומר, אין צורה מצויה, כפי שנדמה לך כלל, המייצבת את העצם עד שתעשהו עצמים שונים, אלא הכל מקרים כפי שביארנו מדבריהם בהקדמה השמינית.
ואמר עוד, אין שוני בין עצם הברזל ועצם החמאה, והכל מחובר מעצמים בודדים דומים, כמו שביארנו מהשקפותיהם בהקדמה הראשונה, אשר נתחייבו ממנה בהכרח ההקדמה השניה והשלישית כמו שביארנו. וכן ההקדמה השתים עשרה צריכים לה בקיום העצם הבודד. וכן לא יתכן אצל ה"מתכלם" שיהו מקרים מסוימים מיוחדים לעצם זה, עד שיהא בהן מזומן ומעותד לקבלת מקרים שניים, כי לדעתו אין מקרה נושא מקרה כמו שביארנו בהקדמה התשיעית. ואין למקרה קיום כמו שביארנו בהקדמה השישית.
וכיון שנתאשר ל"מתכלם" כל מה שרצה כפי הקדמותיו, והיה המושג מהן, כי עצמי החמאה והברזל עצמים שווים דומים, ויחס כל עצם מהם לכל מקרה יחס שווה, ואין עצם זה ראוי למקרה זה יותר מזה. וכשם שעצם בודד זה אין התנועה לו עדיפה מן המנוחה, כך אין עצם מהם ראוי לקבל מקרה החיים או מקרה השכל או מקרה החוש יותר ממקרה אחר, וריבוי העצמים ומיעוטן אינן מוסיפים בכך מאומה, כי המקרה הרי מציאותו בכל עצם ועצם מהם, כפי שביארנו מדבריהם בהקדמה החמישית.
והיוצא לפי כל ההקדמות הללו שאין האדם ראוי יותר להשכיל מן החיפושית . ויתחייב מה שאמרו מן ההתכנות בהקדמה זו.
ובגלל הקדמה זו היה כל העסק, לפי שהיא החמורה מן הכל בקביעת כל מה שרוצים לקבוע כמו שיתבאר.
הערה
דע, אתה המעיין במאמר זה, אם אתה ממי שידע את הנפש וכוחותיה, ונתברר לו כל דבר כפי אמיתת מציאותו, הרי כבר ידעת כי הדמיון מצוי לרוב בעלי החיים: בבעל חי השלם כולו, כלומר: שיש לו לב, הרי מציאות הדמיון לו ברור , ושאין ייחודו של אדם בדמיון , ושאין פעולת הדמיון פעולת [קמב] השכל, אלא הפכו. והוא:
שהשכל מפרק את המורכבות ומבחין בין חלקיהן, ומפשיטן ומשכילן כפי אמיתתן וסיבותיהן, ומשיג מן הדבר האחד עניינים רבים מאוד, שונים אצל השכל כשוני שני בני אדם אצל הדמיון במציאות .
ובשכל יבחן העניין הכללי מן העניין הפרטי , ולא תתאשר הוכחה מן ההוכחות כי אם בכללי.
ובשכל יוודע הנשוא העצמי מן המקרי.
ואין לדמיון פעולה במאומה מן הפעולות הללו, כי אין הדמיון משיג כי אם הפרט המורכב בכללותו כפי שהשיגוהו החושים, או שמרכיב הדברים שהם נפרדים במציאות ומרכיבם זה על זה , והכל גוף או כוח מכוחות הגוף.
כמו שמדמה המדמה אדם וראשו ראש סוס, ויש לו כנפים וכיוצא בכך, וזהו הנקרא 'המוצר הכוזב', לפי שאינו תואם שום מציאות כלל , ואין הדמיון יכול כלל להשתחרר במושגיו מן החומר , ואפילו יפשיט צורה מסוימת בתכלית ההפשטה, ולפיכך אין להתחשב במדמה.
ושמע מה שהועילונו המדעים ההכשרתיים, וכמה חשובים הם ההקדמות אשר למדנו מהם.
חלק ראשון
<h2>פרק [עד]</h2>
בפרק זה אודיעך באופן כללי ראיות ה"מתכלמין" על היות העולם מחודש, ואל תבקשני למסור את הדברים בהסברותיהם ולא בהארכותיהם, אלא אודיעך מטרת כל אחד מהם ודרכי למידותו על קיום חידוש העולם או ביטול קדמותו, ואעירך על ההקדמות אשר נשתמש בהם בעל אותה הדרך בקצור. ואתה אם תקרא ספריהם הארוכים וחיבוריהם המפורסמים לא תמצא כלל עניין נוסף על מה שתבין מדברי אלה במה שלמדו על עניין זה, אבל תמצא הדברים בהרחבה ודברי הסבר ערבים ונאים, פעמים אף נאמרו בחריזה ובמשקל , והביעום בדברים ברורים, ופעמים בעמעום ההסברה מתוך מטרה להבהיל את השומע ולהפליא את המעיין. וכן תמצא בחיבוריהם כפילות העניינים, והנחת קושיות ותירוצם לפי דמיונם , והתנגדויות למי שחולק עליהם, מרובים מאוד.
הדרך הראשון
דימה אחד מהם כי במחודש האחד אפשר ללמוד שהעולם מחודש .
כגון שתאמר, כי הפרט ראובן, שהיה טיפה ואחר כך עבר ממצב למצב עד שהגיע לשלמותו * , ובטל הוא שיהא הוא אשר שנה עצמו והעבירו ממצב למצב, אלא יש לו משנה מחוץ לו. הרי נתבאר זקיקותו לעושה שהתקין בניינו והעבירו ממצב למצב.
וכך הוא הדין בדקל הזה וזולתו , וכך הדין לדבריו בעולם בכללותו .
הנך רואה כי זה בדעה שכל עקרון שנמצא לגוף מסוים, צריך להחילו על כל גוף . [קמו]
דרך שני
אמרו עוד, כי בהוצר פרט מן הפרטים המתיילדים יוכח כי כל העולם מחודש.
ביאור הדבר, כי ראובן זה לא היה ואחר כך היה, וכיון שאינו אפשרי שיהיה כי אם מיעקב אביו, הרי גם אביו מחודש, וכיון שלא יתכן שיהיה אביו כי אם מיצחק סבו, הרי גם יצחק מחודש, וכך ימשך זה עד בלי סוף.
וכבר הניחו כי מציאות מה שאין לו סוף על דרך זו בטל, כמו שביארנו באחת עשרה מהקדמותיהם.
וכך אילו נסתירם, דרך משל, ליחיד ראשון שאין לו אב והוא אדם, חייבים לשאול וממה נתהווה אדם זה, ותאמר דרך משל מן העפר , תתחייב השאלה ואותו העפר ממה נתהווה, וייענה דרך משל וייאמר לו מן המים, וישאל ואותו המים ממה נתהווה, וכך בהכרח לדבריהם יהא זה נמשך עד בלי סוף, וזה בטל, או יסתיים למציאות דבר מן ההעדר המוחלט, וזה הוא האמת, וכאן יפסקו השאלות.
הנה זה לדבריהם הוכחה שהעולם נמצא אחר ההעדר הגמור והמוחלט.
דרך שלישי
אמרו, עצמי העולם אינם חדלים מלהיות קבוצים או מפורדים, ויש שנקבצים מהם עצמים לעתים ויתפרקו לעתים.
ופשוט וברור כי מבחינתם הם אין הקיבוץ בלבד הכרחי להם ולא פירוד בלבד, כי אלו היה עצמן וטבען מחייב שיהו מפורדים בלבד לא יתקבצו לעולם, וכן אלו היה עצמן ואמיתתן מחייב שיהו קיבוצים בלבד לא היו מתפרדים לעולם, נמצא כי אין הפירוד עדיף בהן על הקיבוץ, ולא הקיבוץ עדיף בהם על הפירוד.
וכיון שמקצתם קבוצים, ומקצתם מפורדים, ומקצתם מתחלפים עליו המצבים: עתים מתקבץ ועתים מתפרק, מוכיח על היותם - כלומר: העצמים הללו - זקוקים למי שיקבוץ המקובץ מהם ולמי שיפריד המפורד מהם.
והנה זו לדבריהם ראיה כי העולם מחודש .
הנה נתבאר לך כי בעל הדרך הזה השתמש בהקדמה הראשונה מהקדמותיהם וכל מה שמתחייב ממנה.
דרך רביעי
אמרו, העולם כולו מורכב מעצם ומקרה, ולא ישתחרר עצם מן העצמים ממקרה או מקרים , וכל המקרים מחודשים , אם כן חיובי שיהא העצם הנושא אותם מחודש, לפי שכל הצמוד למחודשים ואינו משתחרר מהם הרי הוא מחודש, נמצא העולם בכללותו מחודש.
ואם יאמר אדם, ושמא העצם אינו מחודש והמקרים הם המחודשים הנרדפים עליו זה אחר זה עד בלי סוף.
אמרו, אם כן יתחייב שיהו מתחדשים שאין להם סוף, וכבר הניחו שזה בטל .
ודרך זו היא המדויקת שבדרכים והטובה לדעתם, עד שרבים חשבוה הוכחה.
והנה הונחו בדרך זו שלוש הקדמות שהן דרושות למה שלא נעלם מעיני בעלי העיון ,
האחת כי מה שאין לו סוף על דרך ההרדפה בטל.
והשניה שכל מקרה מחודש. ויריבנו הטוען קדמות העולם יכחישנו באחד מן המקרים והיא התנועה הסיבובית, כי ארסטו חושב שהתנועה הסיבובית לא הוה ולא נפסדת , ולפיכך יהיה לדעתו אותו הנע אשר נמצאת לו התנועה הזו לא הוה ולא [קמז] נפסד , ואין לנו אם כן תועלת לבסס חידוש שאר המקרים שאין יריבנו מכחישנו בחידושן, וטוען שהם נרדפין על בלתי מחודש בסיבוב, וכן טוען באותו המקרה לבדו והיא התנועה הסיבובית כלומר: תנועת הגלגל, שהיא בלתי מחודשת, ואף אינה מסוג אחד המקרים המחודשים, והנה אותו המקרה לבדו הוא אשר ראוי שנחקור עליו ולברר חידושו .
וההקדמה השלישית אשר הניח בעל הדרך הזו היא שאין שם מצוי מוחש זולת העצם והמקרה, כלומר: אותו העצם הבודד ומה שהוא סבור ממקריה.
אבל אם היה הגוף מורכב מחומר וצורה כפי שכבר ברר יריבנו, הרי צריך להוכיח כי החומר הראשון והצורה הראשונה הווים נפסדים, ואז תתקיים הוכחת חידוש העולם.
דרך חמישי
היא דרך הייחוד. דרך זו מחשיבים אותה מאוד מאוד, וענינה מוסב למה שביארתי לך בהקדמתם העשירית.
והיא, שהוא יפנה את מחשבתו אל העולם בכללותו או לאיזה חלק שירצה מחלקיו, ויאמר, זה יתכן שיהיה כפי שהוא בתבניתו ושיעורו, ובמקרים הללו המצוים בו, ובזמן הזה ובמקום אשר נמצא בו, ויתכן שיהא יותר גדול או קטן או בהפך התבנית הזו או במקרים כך וכך, או ימצא לפני זמן מציאותו או אחריו, או שלא במקום הזה, והרי ייחודו בתבנית מסוימת או בשיעור או במקום או באחד מן המקרים ובזמן מיוחד על אף שיתכן הפך כל זה, מלמד שיש מייחד בעל בחירה שרצה אחת משתי ההתכנויות.
והנה זקיקותו של העולם בכללותו או איזה חלק מחלקיו למייחד, מורה על היותו מחודש, לפי שאין הבדל בין אמורך מייחד, או עושה, או בורא, או ממציא, או מחדש, או מכוון , הכוונה בכולן עניין אחד.
ומסעפים דרך זו לפרטים רבים מאוד כלליים ויחידיים, עד שאמרו שאין הארץ תחת המים עדיף מהיותה מעל למים, ואם כן מי יחד לה המקום הזה? ואין היות השמש עגולה עדיף מהיותה מרובעת או משולשת כי יחס כל התבניות לגופים בעלי התבניות יחס שווה, ואם כן מי יחד את השמש בתבנית זו?
וכך בוחנים הם חלקי העולם בכללותו, עד שכאשר רואים שושנים בצבעים שונים מתפלאים ומתחזקת אצלם ראיה זו, ואמרו האדמה הזו אחת, והמים אחד, ומדוע שושן זה צהוב וזה אדום, אין זה אלא על ידי מייחד, ואותו המייחד הוא ה'.
נמצא כי העולם כולו זקוק למי שייחד את כולו ואת כל חלק מחלקיו באחד הפרטים. וכל זה חיובי בהנחת ההקדמה העשירית.
נוסף לכך שמקצת מי שמדמה קדמות העולם, לא יכחיש אותנו בייחוד כמו שנבאר .
כללו של דבר זו הדרך הטובה לדעתי, ויש לי בה השקפה תשמענה בעתיד .
דרך ששי
דימה אחד האחרונים שהוא גילה דרך טובה מאוד, יותר טובה מכל הדרכים שקדמו, והיא הכרעת המציאות על ההעדר.
אמר: העולם אפשרי המציאות לדעת הכל, כי אלו היה [קמח] מחויב המציאות, היה הוא האלוה, והרי אין אנו מדברים אלא עם מי שמקיים מציאות ה' וסובר קדמות העולם.
והאפשרי הוא אשר אפשר שימצא ואפשר שלא ימצא, ואין המציאות עדיפה בו מן ההעדר. וכיון שזה האפשרי המציאות נמצא, על אף שוויון משפט מציאותו והעדרו, מורה שיש מכריע שהכריע את מציאותו על העדרו.
וזו דרך מספקת מאוד , והוא ענף מענפי הייחוד שקדם, אלא שהוא החליף תיבת מיחד במכריע, והחליף מצבי המציאות, במציאות המציאות עצמה . והטעה אותנו, או טעה בעניין דבר מי שאמר, 'העולם אפשרי המציאות'.
כי יריבנו, הסבור קדמות העולם, מניח שם 'אפשרי' באמרו 'העולם אפשרי המציאות' שלא על העניין שמניחו עליו ה"מתכלם" כמו שנבאר .
גם אמרו שהעולם זקוק למכריע שיכריע מציאותו על העדרו, מקום טעות גדול מאוד, כי ההכרעה והייחוד אינם אלא למצוי מסוים הסובל אחד משני הניגודים, או אחד משני ההפכים באופן שווה. שאז ייאמר כיון שמצאנוהו במצב זה, ולא מצאנוהו במצב האחר, מורה על עושה בכוונה.
כגון שתאמר כי הנחושת הזה, אין קיבולו צורת הקומקום עדיף מקיבולו צורת המנורה, וכאשר מצאנוהו מנורה או קומקום, ידענו בהכרח כי מיחד ומכוון כוון לאחת משתי ההתכנויות.
הנה נתבאר כי הנחושת מצוי, ושתי ההתכנויות המתייחסות אליו נעדרות ממנו לפני הכרעת המכריע.
אבל הדבר המצוי, שיש בו מחלוקת אם מציאותו כך קדמון נצחי, או שנמצא אחר ההעדר, לא יצטייר בו כלל עניין זה, ואין לומר מי הכריע מציאותו על העדרו, אלא לאחר ההודאה שהוא נמצא אחר ההעדר, והרי זהו הדבר שבו המחלוקת.
ואם ניקח מציאותו והעדרו ברעיון , הרי חזרנו להקדמה העשירית עצמה, והיא בחינת הדמיונות וההשערות, לא בחינת הנמצאות והמושכלות.
כי היריב הסבור קדמות העולם, סבור כי מה שאנו מדמים העדרו כמו שאנו מדמים כל נמנע שהוא הוה בדמיון.
ואין המטרה סתירת דבריהם , אלא ביארתי לך כי הדרך הזו אשר חשבוה שהיא דרך זולת מה שכבר קדם, אינו נכון, אלא משפטה כמשפט אשר לפניה בהנחת אותה ההתכנות הידועה.
דרך שביעי
וכן אמר אחד החדשים שמתקיים חידוש העולם במה שאומרים הפילוסופים מהשארות הנפש.
אמר, אם היה העולם קדום, יהיו בני אדם שכבר מתו מקדם קדמתה אין סוף למספרם, והרי אם כן נמצאו נפשות אין סוף למספרם, והם מצוים יחד, וזה ממה שכבר הוכח ביטול ו בלי ספק. כלומר: מציאות דברים מספר אשר אין סוף למניינם ביחד.
וזו דרך מופלאה , מפני שהוא הוכיח את הדבר הנעלם במה שהוא יותר נעלם ממנו, ועל זה יש לומר באמת המשל הידוע אצל הסורים "ערבך ערבא צריך". . כאילו שכבר הוכח לזה השארות הנפשות, וידע באיזה צורה היא הישארותן, ומה הוא הדבר הנשאר, עד כדי כך שלומד ממנו.
אבל אם הייתה כוונתו להביא בספק את היריב הסבור קדמות העולם, עם מה שהוא סובר השארות הנפשות, הרי הצליח בכך אם היה גם היריב מודה לזה המקשה מה שנדמה לו בדבריו בהשארות הנפשות. [קמט]
אבל מקצת אחרוני הפילוסופים תירצו קושיא זו, במה שאמרו כי הנפשות הנשארות אינן גופים שיהא להם מקום ותנוחה, שאז ימנע במציאותן מה שאין לו סוף .
ואשר צריך אתה לדעת, כי הדברים הללו הנבדלים, כלומר: אשר אינן גופים ולא כוח בגוף, אלא הם שכלים, לא יצטייר בהם ריבוי כלל ולא בשום אופן, אלא אם כן היו זה סיבת מציאותו של זה, שאז יהיה הבדל במה שזה עילה וזה עלול , ואין הדבר הנשאר מראובן לא עילה ולא עלול לנשאר משמעון, ולפיכך יהיה הכל אחד במספר , כפי שביאר אבו בכר אבן אלצאיג, הוא וכל מי שנחלץ לדבר בעמוקות הללו.
כללו של דבר אין לקחת הקדמות מכיוצא בדברים הללו העמוקים - אשר תלאינה המחשבות לציירים - כדי לבאר בהם עניינים אחרים.
ודע כי כל מי שחושב לקיים חידוש העולם או לבטל קדמותו בדרכים אלה של ה"מתכלמין", הרי הוא מוכרח על כל פנים להשתמש באחת משתי הקדמות הללו או בשתיהן:
והן ההקדמה העשירית כלומר: ההתכנות המחשבתית כדי שיתקיים המייחד ,
או ההקדמה האחת עשרה והיא ביטול מה שאין לו סוף על דרך ההרדפה .
והקדמה זו מקיימים הם אותה בכמה פנים:
או שיעלה במחשבתו - הרוצה להביא ראיה - את אחד המינים אשר פרטיהם הווים נפסדים , ויתכוון במחשבתו אל זמן שעבר, והרי חיובי לפי סברת הקדמות, שכל פרט מאותו המין מן הזמן המסוים אל מה שלפניו מקדם קדמתה, אין לו סוף. וכן כל פרט מן המין הזה עצמו מאחרי אותו הזמן המסוים באלף שנה, דרך משל, אל מה שלפניו בקדמות - אין לו סוף, וזה הסכום האחרון יותר מן הסכום הראשון במספר הנולדים באותם האלף שנים . ומחייבים לפי דמיונם בהבחנה זו, שיהא מה שאין לו סוף יותר ממה שאין לו סוף.
וכך עושים גם בסיבובי הגלגל, ומחייבים מהם לפי דמיונם כי סיבובים שאין להם סוף יותר מסיבובים שאין להם סוף.
ויש שהם גם מקישים בין סיבובי גלגל וסיבובי גלגל אחר יותר איטי ממנו, וכל אחד מהן אין לו סוף.
וכך עושים בכל אחד מן המקרים המתחדשים, שהם מונים יחידיהם הנעדרים, ומדמים כאלו הם נמצאים וכאלו הם בעלי ראשית , ואחר כך מוסיפים על אותו המדומה או גורעים ממנו.
וכל אלה דברים שבהשערה בלתי מציאותיים, וכבר נתח אבי נצר אלפאראבי הקדמה זו וגילה מקומות הטעות שבכל פרטיה, כפי שתמצאהו מבואר ומבורר בעת ההתבוננות המעורטלת מכל קנאות, בספרו הידוע על הנמצאות המשתנות .
אלה הם עיקרי דרכי ה"מתכלמין" בקיום [קנ] חידוש העולם.
וכיון שנתקיים להם בראיות אלו שהעולם מחודש, נתחייב בהכרח שיש לו עושה שחידשו בכוונה וחפץ ובחירה. וביארו אחר כך שהוא אחד בדרכים שנבארם לך בפרק זה.
הערות:
הערת המתרגם: אפשר: ואל תדרוש ממני.
הערת המתרגם: בר"ש הוראותיו. ושמא צ"ל ראיותיו.
הערת המתרגם: כדרך חורזי החרוזים ופייטי הפיוטים בימי קדם. ולדוגמה "כתר מלכות" של רשב"ג.
הערת המתרגם: בר"ש "ולהפחיד" ולא דק.
הערת המתרגם: כלומר: שבמקרים רבים הקושיא אינה מאומה, והתירוץ אינו רחוק ממנה.
הערת המתרגם: כלומר: מן הפרט אתה לומד על הכלל. ואם הוכח פרט אחד מפרטי המציאות, וכל שכן כל פרט, שהוא מחודש, הרי הוא הדין לכל הכללות.
* . ההתקדמות מטיפה לשפיר לעובר לולד לתינוק וכו'. וראה גן השכלים מהדורתי הפרק השביעי עמ' קכח והלאה.
הערת המתרגם: לאחר שהדגים מן החי הדגים גם מן הצומח, ולא הדגים מן הדומם כי אין התהוותו נראית לכל, ועוד שהוא חלק מאלה שאנו רוצים להוכיח את חידושם.
הערת המתרגם: על עצם ההנחה שאין דבר יכול לעשות את עצמו, ראה גם רס"ג באמונות ודעות מאמר א פ"ב, ראה שם מהדורתי.
הערת המתרגם: ובהתאם להקדמות ח-י מהקדמותיהם שעצמי הכל אחידים ונבדלים רק [קמו] במקרה, ואין גוף זה ראוי למקרים אלה יותר מגוף אחר.
הערת המתרגם: כל יחיד מיחידי היצורים המתיילדים, וכפי שידגים.
הערת המתרגם: על דרך ההרדפה והעקיבות.
הערת המתרגם: לעיל פרק עג הקדמה יא.
הערת המתרגם: אין צורך לציין לבראשית ב ז, כי לא בא רבנו לספר אמתות מסוימת אלא להדגים השתלשלות סיבתית, אע"פ שהיא מילולית בלבד.
הערת המתרגם: העצמים הבודדים, החלקיקים. וכדלעיל פרק עג הקדמה ראשונה.
הערת המתרגם: אפשר: חיובי.
הערת המתרגם: מבחינתם הם כלומר: החלקיקים בטבעם.
הערת המתרגם: השוה גם רס"ג באמונות ודעות מאמר א, פרק א ד"ה והראיה השניה.
הערת המתרגם: וכדלעיל פרק עג הקדמה חמישית.
הערת המתרגם: וכדלעיל שם הקדמה ששית.
הערת המתרגם: אפשר: לחידושים.
הערת המתרגם: בדרך העקיבות.
הערת המתרגם: וכדלעיל בהקדמה אחת עשרה.
הערת המתרגם: כלומר: הונחו בסיס ויסוד לדרך הזו.
הערת המתרגם: כלומר: שכל בעל עיון מכיר בקלות שדעה זו מושתתת על אותן שלוש הקדמות.
הערת המתרגם: "יזעם" מחשבה בלתי נכונה.
הערת המתרגם: פיזיקה ספר ח פ"ח. ורק התנועה [קמז] הישירה צריכה להגיע לגבול כל שהוא, ולהפסק או לחזור על עקבותיה, מה שאין כן הסיבובית. וראה לקמן ח"ב פרק ב.
הערת המתרגם: ראה מטפיזיקה ספר יב פ"ט.
הערת המתרגם: אלא שטוען שהן נרדפין על דרך העקיבות, אע"פ שאין ליחס להן המשכות ללא סוף.
הערת המתרגם: כיון שארסטו עורר נגדו, וזאת לא עשו ה"מתכלמין" ולא נסו לחקור עליו ולבסס את חידושו, סימן לחולשת טענותם.
הערת המתרגם: על מלה זו כבר העירותי פעמים רבות שהיא ערבית במוצאה אלא שרבנו אמצה, ולפיכך חביבה היא עלי, ובפרט שיצאו עליה עוררין.
הערת המתרגם: כל גוף, עצם, ומהות שבמציאות.
הערת המתרגם: וראה גם בהלכות יסודי התורה פ"ד הל' א.
הערת המתרגם: אפשר: או כל חלק.
הערת המתרגם: "קאצד" עושה במטרה ובכוונה מכוונת.
הערת המתרגם: אפשר "פרטי" והכוונה כל פרט ופרט מן הנמצאים בעולם.
הערת המתרגם: ראה לקמן ח"ב פרק כא.
הערת המתרגם: לקמן ח"ב פרק יט.
הערת המתרגם: "עת'ר" הוראתה הראשונית: נתקל, נכשל ונפל. והוראה שניה מצא, השקיף, גלה. והשתמש רבנו במלה זו לרמוז דרך אגב כי המציאה אינה אלא מציאת שווא. וראה לעיל פע"ג הערה . [קמח]
הערת המתרגם: כלומר: שמודה במציאות ה'.
הערת המתרגם: נדמה לי שרבנו כתב משפט זה כלעג, או לפחות תמיהה, וכפי שכבר פתח תחלה במלת "עת'ר".
הערת המתרגם: והרי עצם המצא המציאות מקרה הוא שקרה לה ומאורע הוא שאירע לה, וכדלעיל פרק נז.
הערת המתרגם: לקמן ח"ב פרק יט והלאה. כלומר: שהעולם יש לו סיבה ועלה, והוא מסובב ועלול, ואינו סבת עצמו או עילת מציאותו.
הערת המתרגם: ה"מתכלם" הזה.
הערת המתרגם: שהוא חומר מצוי.
הערת המתרגם: במחשבה ובתיאוריה גרידא.
הערת המתרגם: העדר העולם לפנים הוא כמו שאנו מדמים כל נמנע. כי העדרו נמנע לדעתו.
הערת המתרגם: ואין המטרה כאן סתירת דברי ה"מתכלמין".
הערת המתרגם: אפשר: ועוד.
הערת המתרגם: "וג'וד מתעדדאת" מציאות דברים הניתנים לספירה, עצמים שכל אחד יחידה בפני עצמו.
הערת המתרגם: אפשר: מתמיהה.
הערת המתרגם: "אלסריאן". ובר"ש הערביים, ואינו נכון.
הערת המתרגם: סוכה כו א. גטין כוח ב.
הערת המתרגם: כנראה [קמט] מתכוון רבנו לאבן סינא. וראה לעיל פרק עג ההקדמה האחת עשרה.
הערת המתרגם: ראה גם בהלכות יסודי התורה פ"ב הל' ה.
הערת המתרגם: במספר עד כדי להחיל על מושג זה את האינסופיות הבטלה, אך ברור כי במהותן של אותן הנפשות חופת כל אחת בודדת באצילותה. וראה פירוש רבנו בסנהדרין פ"י מ"א מהדורתנו עמ' רה. והלכות יסודי התורה פ"ד הל' ח-ט. ומאמר תחיית המתים. וראה לעיל פרקים מ-מא, סח. וראה גם פרק ע הערה * .
הערת המתרגם: כלומר: שמבחינה תיאורטית הכל יתכן, כדי שתתקיים מציאות המייחד את העולם באחת משתי ההתכנויות.
הערת המתרגם: העקיבות.
הערת המתרגם: שיהרהר בלבו.
הערת המתרגם: יציב לעצמו להיות נושא חקירתו אחד הנמצאים איזה שיהיה האדם או העץ וכדומה.
הערת המתרגם: אשר הציב לעצמו, נניח, שנת ארבעת אלפים לפי מושגי סוברי החידוש, ויחשוב עליו מעתה ולמעלה בנבכי העבר.
הערת המתרגם: נניח שנת חמשת אלפים.
הערת המתרגם: באלף החמישי.
הערת המתרגם: בר"ש יאמינו, וט"ס הוא.
הערת המתרגם: הראשית אשר הציבו לעצמם להתחיל את ההסתכלות ממנה ולמעלה.
הערת המתרגם: "דמג'" בגימל דגושה כנוס' כ"י תימן. נתח, חקר, נתח אותה לכל פרטיה ובחן אמתות כל פרט ממנה. ובר"ש "וכבר הכה אבונצר אלפראבי על קדקוד זאת ההקדמה". וברור שהוא קרא "דמג" גימל רפויה כנוס' כ"י מ. והיה אפשר לתרגם לפי גרסא זו "וכבר בטל" או "וכבר מחה". ובר"ח "וכבר קצר" ולא דק.
הערת המתרגם: אפשר: המרוקנת. המופשטת.
הערת המתרגם: בר"ש "מן התאווה" ואינו נכון.
הערת המתרגם: איני מכיר ספר זה של אלפאראבי. [קנ]
חלק ראשון
<h2>פרק [עה]</h2>
אני אבאר לך עוד בפרק זה ראיות הייחוד לפי השקפת ה"מתכלמין".
אמרו, כי זה אשר הורתה המציאות על היותו עושה וממציאה, הוא אחד. ועיקרי דרכיהם בקיום האחדות שתי דרכים:
דרך העיכוב לחלופין ,
ודרך השוני .
הדרך הראשון
והיא דרך העיכוב לחלופין, היא אשר מעדיפים אותה כולם, וענינה שהוא אומר, כי אילו היה לעולם שני אלוהות, כי אז יתחייב שהעצם אשר לא יחדל מאחד משני ההפכים:
- או שיעורטל מהם יחד, וזה בטל.
- או שיצורפו שני ההפכים יחד בעת אחת ונושא אחד, וגם זה בטל.
המשל בכך, כי העצם או העצמים שירצה זה עתה להחם אותם, ירצה זה לקררם, ואם כן:
- או שלא יתחממו ולא יתקררו מחמת עיכובי שתי הפעולות, וזה בטל, מפני שכל גוף סובל כל אחד משני הנגדיים,
- או שיהא הגוף הזה חם קר ביחד.
וכן אם רצה אחד מהם להניע גוף זה, יתכן שירצה השני להניחו, ויתחייב שלא ינוע ולא ינוח, או שיהא נע נח ביחד.
ואופן למידות זה בנוי -
על שאלת העצם הבודד שהוא ראשית הקדמותיהם ,
ועל הקדמת בריאת המקרים ,
ועל ההקדמה כי העדר התכונות הם עניינים מצוים וזקוקים לעושה .
כי אלו יאמר אדם שהחומר התחתון אשר עליו נרדפין ההוויה וההפסד, כפי השקפת הפילוסופים, זולת החומר העליון כלומר: נושא הגלגלים כפי שהוכח הדבר , וטען טוען שיש שם שני אלוהות, האחד מנהיג החומר התחתון ואין כל קשר לפעולתו בגלגלים, והשני מנהיג הגלגלים ואין כל קשר לפעולתו בהיולי כפי שמדמים בעלי השניות , כי אז לא הייתה השקפה זו מחייבת עיכוב לחלופין כלל.
ואם יאמר אדם כי זה חסרון ביחס לכל אחד מהם, מחמת שאינו משתמש במה שמשתמש בו השני, יש לומר לו שאין זה חיסרון ביחס לשום אחד מהם. כיון שאותו הדבר אשר אין קשר לפעולתו בו, נמנע ביחס אליו, ואין חיסרון בעושה בהיותו בלתי יכול לעשות הנמנע, כמו שאין חיסרון אצלנו קהל המייחדים באחד במה שאינו מאחד בין הנגדיים במקום אחד, ואין קשר ליכולתו בכך ולא בכל הדומה לו מן הנמנעות .
וכאשר הרגישו חולשת דרך זו, ואף על פי שההכרח הביאם לכך, פנו לדרך אחרת.
דרך שני
אמרו, אלו היה שם שני אלוהות, כי אז [קנא] חיובי שיהא להם עניין אחד משותף לשניהם, ועניין שהוא מצוי לאחד מהם ואינו מצוי לשני, שבו יהא השונה.
וזו דרך הוכחה פילוסופית אם תיחקר ויתבארו הקדמותיה, ואבארם כאשר אזכיר השקפות הפילוסופים בעניין זה .
ודרך זו אין לה מקום לשיטת כל סוברי התארים, כי הקדמון יתעלה יש בו לדעתם עניינים מספר שונים, ועניין הידיעה אינו עניין היכולת לדעתם, וכן עניין היכולת לדעתם זולת עניין הרצון , ולכן אינו נמנע באופן זה שיהא כל אחד משני האלוהות בעל עניינים, מהן שהם משותפים לשניהם, ומהם נבדלים בהם זה מזה.
דרך שלישי
יש כאן דרך הצריכה להקדמה מהקדמות אנשי דרך זו, והיא, שמקצתם, והם קדמוניהם, סוברים כי ה' רוצה ברצון , ואין אותו הרצון עניין נוסף בעצמות הבורא, אלא הוא רצון לא בנושא.
ועל פי הקדמה זו אשר ביארנו ואף ציורה רחוק כפי שאתה רואה אמרו, הרצון האחד אשר אינו בנושא לא יהיה לשנים, כי לדבריהם לא תהיה עילה אחת המחייבת שני משפטים לשני עצמים.
וזה, כפי שהודעתיך, ביאור העמוק במה שהוא יותר עמוק ממנו: הרצון שהזכירו לא יצטייר, והוא אצל מקצתם נמנע, ואצל מי שסובר אותו כהשקפה יתחדשו בו קושיות בלי מספר , והם לוקחים אותו ראיה על האחדות.
דרך רביעי
אמרו, מציאות הפעולה מורה על פועל בהכרח , ואינה מורה על מספר פועלים, ואין הבדל בין טענת הטוען כי האלוה שנים או שלושה או עשרים או איזה מספר שיהיה. וזה פשוט וברור.
ואם תאמר כי ראיה זו אינה מורה על מניעת הריבוי באלוה , אבל מורה על אי ידיעת המספר, ואפשר שהוא אחד ואפשר שהוא רבים, לפיכך השלים זה את הוכחתו ואמר, ומציאות ה' אינו אפשרי אלא חיובי , ולכן בטלה אפשרות הריבוי.
כך עשה לומד זה את ראייתו.
והטעות שבו ברורה מאוד, כי מציאותו יתעלה היא אשר אין בה אפשרות, אבל ידיעתנו אותו יש בה אפשרות, כי האפשרי בידיעה, זולת האפשרי במציאות. ושמא כפי שחושבים הנוצרים שהוא שלושה, ואין הדבר כן, כך חושבים אנו שהוא אחד ואין הדבר כן .
וזה ברור למי שהורגל בידיעת התוצאות מהקדמותיהן.
דרך חמישי
דימה אחד מן האחרונים, שהוא מצא דרך הוכחה על האחדות, והיא הצורך .
וביאורו כך: אמר, אם כל הנמצאות הללו יכול אחד לעשותם, הרי השני מיותר ואין בו צורך. [קנב] ואם לא תהיה המציאות הזו, ולא תתכן כי אם על ידי שניהם יחד, הרי יש בכל אחד מהם חוסר יכולת, מחמת היותו צריך לשני ואינו מספיק בעצמו . וזה אינו אלא ענף מן העיכוב ההדדי .
ויש להקשות על סוג זה של ראיה ולומר, אין כל מי שאינו עושה מה שאין בעצמותו לעשות, נקרא "חסר יכולת". לפי שאין אנו אומרים שאדם פלוני חלש, מפני שאינו מניע אלף קנטאר, ואין אנו מיחסים לה' יתעלה חוסר יכולת, מפני שאינו יכול להגשים את עצמו, או לברוא כמוהו, או לברוא מרובע אשר צלעו שווה לאלכסונו .
כך לא נאמר שהוא חסר יכולת מפני שאינו בורא לבדו, כיון שחיוב מציאותם שיהו שנים. ואין זה צריכות אלא הכרח, והפכו הוא הנמנע. כמו שאין אנו אומרים כי ה' יתהדר ויתרומם חסר יכולת מפני שאינו יכול לברוא גוף, אלא על ידי בריאת עצמים בודדים וצירופם במקרים שהוא בורא בהם לפי השקפתם, ואין אנו קוראים לזה צריכות ולא חוסר יכולת, כי הפך זה הוא הנמנע.
כך יאמר המשתף: נמנע הוא שיעשה האחד לבדו, ואין זה חוסר יכולת ביחס לשום אחד מהם, כי מציאותם החיובית שיהו שנים.
וכבר עייף אחד מהם מחיפושי עצות, עד שאמר כי הייחוד מקובל מבחינה דתית .
ודחו ה"מתכלמין" את זה מאוד וזלזלו באומרו.
אבל אני, נראה לי כי האומר את זה מהם הוא אדם תמים המחשבה מאוד, רחוק מלקבל את ההטעאה, וכיון שלא שמע מדבריהם דבר שהוא הוכחה באמת, ומצא שלא נחה דעתו במה שדימו שהוא הוכחה, אמר כי דבר זה מקובל מצד הדת.
כי האנשים הללו לא הניחו למציאות טבע יציב כלל, שאפשר ללמוד בו למידות נכונה , ולא הניחו לשכל תכונה טבעית ישרה ללמוד ממנה תוצאות נכונות. כל זה נעשה בכוונה כדי שנניח מציאות נוכיח בה מה שלא יוכח, והביא הדבר לידי כך שלא יכולנו להוכיח דבר שאפשר להוכיחו, ואין לפנות כי אם לה' ולאנשי הצדק מבעלי השכל. [קנג]
הערות:
הערת המתרגם: שכל אחד מעכב בידי השני מלעשות חפצו בבריאה בכללותה, או בכל פרט מפרטיה, לפי השקפתם שהרצון תדירי בכל פרט. ובר"ש "ההימנעות" ולדעתי לא דק.
הערת המתרגם: השוני שהוא חיובי שיהא ביניהם. ובר"ש "ההשתנות והחלוק".
הערת המתרגם: חם או קר דרך משל.
הערת המתרגם: לעיל פרק עג ההקדמה הראשונה.
הערת המתרגם: שם ההקדמה השישית, כלומר: הואיל ואין קיום לעצם ללא מקרה, והואיל ואין המקרה נמשך שני חלקיקי זמן, אם כן כאשר ירצה האחד להחיל על עצם מסוים מקרה החיים, ירצה השני להחיל מקרה המות.
הערת המתרגם: לעיל פרק עג הקדמות ד, ז.
הערת המתרגם: כלומר: מה שאין כן אלו יאמר אדם.
הערת המתרגם: הגוף החמישי כדברי ארסטו וסיעתו.
הערת המתרגם: ראה לעיל פרק עב. ולקמן ח"ב פ"ב. ומאמר אבי נצר אלפאראבי "עיון אלמסאיל" פסקה יז.
הערת המתרגם: ראה סנהדרין לט א.
הערת המתרגם: האלוה האחד.
הערת המתרגם: וראה גם לקמן בדרך [קנא] החמישי. ובח"ג פרק טו.
הערת המתרגם: אשר בו נעשו שניהם אלוה.
הערת המתרגם: לקמן ח"ב פרק א.
הערת המתרגם: ראה לעיל בעניין התארים פרק נ והלאה.
הערת המתרגם: כלומר: לא כפי שאנו סוברים שהוא דעתו ודעתו הוא, שהוא רצונו ורצונו הוא, אלא הרצון הוא כעין מקרה שלא בנושא.
הערת המתרגם: כלומר: הבנת המושג מקרה לא בנושא. אלא שהמתכלמין משתמשים במושג זה, וכדלעיל פרק עג הקדמה ששית בעניין בריאת מקרה הכיליון לא בנושא.
הערת המתרגם: המולידה שתי תולדות, כגון הרצון הזה שאינו בנושא, אין שני האלוהות יכולים לרצות בו, ואלו היה מקרה בנושא, כבר נמצא מין מקרה המשמש למין נושא, אע"פ שהוא חלוק לעצמים רבים, מה שאין כן כשאינו בנושא.
הערת המתרגם: לעיל פרק עד ד"ה דרך שביעי.
הערת המתרגם: בר"ש "ספקות שאי אפשר לדחותם" ואינו נכון.
הערת המתרגם: תופשים, מביאים ראיה.
הערת המתרגם: מורה על לפחות פועל אחד בהכרח, אחרת מאין באה פעולה זו.
הערת המתרגם: כי אין בהוראה אלא שיש פועל, יתכן אחד יתכן עשרה.
הערת המתרגם: וכיון שבמציאות היותר על אחד אתה אומר יתכן, אפשר, הרי אין זה אלוה.
הערת המתרגם: כלומר: ושמא מחשבתנו שהוא אחד אינה נכונה אלא כפי שחושבים הנוצרים שהוא שלושה ואין הדבר נכון.
הערת המתרגם: אפשר: שהוכשר. כלומר: שהוכשר והורגל והתמחה בחכמת הניתוח ההגיוני של ההקדמות, כדי שידע תוצאותיהן על נכון.
הערת המתרגם: אפשר: הזקיקות.
הערת המתרגם: אפשר: מחמת זקיקותו לשני [קנב] ואין לו די בעצמו.
הערת המתרגם: לעיל תרגמתי "לחלופין". ולעצם הראיה ראה גם רס"ג בספרו האמונות ודעות מאמר ב פרק ב. ראה שם מהדורתי.
הערת המתרגם: משקולת שמדתה שונה בארצות השונות. וראה פירושי רס"ג מהדורתי שמות לח הערה .
הערת המתרגם: וראה גם לעיל פרק עג ההקדמה השלישית, בקשר לדברי אחד ה"מתכלמין" שהמרובע בלתי מצוי.
הערת המתרגם: אפשר: זקיקות.
הערת המתרגם: אפשר: להמציא.
הערת המתרגם: הטוען שהאלוה יותר על אחד.
הערת המתרגם: כלומר: שאינו ניתן להוכחה מדעית.
הערת המתרגם: מן ה"מתכלמין".
הערת המתרגם: בעל דעה נכונה ונבונה.
הערת המתרגם: כי כל מה שאנו למדים מן המציאות יאמרו שזה טעות אופטית.
הערת המתרגם: אפשר: שניצור.
הערת המתרגם: לא נותר למי לפנות בבקשה לעזור לגלוי האמת והצדק כי אם אל ה' ולמשכילים בעלי הצדק. ור"ש שבש וכתב "ואין להתרעם אלא לאלו למודים". ואף רי"ח בלבל וחבל. [קנג]
<h2>פרק [עו]</h2>
בשלילת הגשמות לפי שטת ה"מתכלמין"
דרכי ה"מתכלמין" והוכחותיהם על שלילת הגשמות חלושות מאוד, יותר תלושות מראיותיהם על הייחוד.
כי שלילת הגשמות לדעתם, כאלו הוא ענף חיובי ליסוד הייחוד, אמרו הגוף אינו אחד .
אבל מי ששלל את הגשמות מפני שהגוף מורכב מחומר וצורה בהכרח, וזו הרכבה, והרי ברורה היא מניעת ההרכבה ביחס לעצמות האלוה , אין זה לדעתי "מתכלם", ואין ראיה זו בנויה על [קנג] יסודות ה"מתכלמין" , אלא היא הוכחה ברורה, בנויה על הדעה שיש חומר וצורה והבנת ענייניהם. וזו שיטה פילוסופית, אזכירנה ואבארנה כאשר אזכיר הוכחות הפילוסופים על כך . ואין מטרתנו בפרק זה אלא להזכיר ראיות ה"מתכלמין" על שלילת הגשמות, כפי הקדמותיהם ודרכי למידויותיהם.
הדרך הראשון
אמרו, אם היה האלוה גוף, לא יבצר לעניין האלוהות ואמיתתה שיהו מיצבים אותה כל עצמי אותו הגוף, כלומר: כל עצם יחיד מהם -
- או שיהא מיצב אותה עצם אחד מעצמי אותו הגוף; אם יהא המיצב אותה עצם אחד, מה תועלת ביתר אותם החלקים, ואין עניין למציאות כל הגוף הזה.
- ואם תהיה היציבות בכל חלק וחלק מחלקי הגוף הזה, הרי אלה אלוהות רבים לא אלוה אחד, וכבר בארו שהוא אחד.
וכאשר תתבונן בראיה זו, תמצאנה בנויה על ההקדמה הראשונה והחמישית מהקדמותיהם .
ואלו תאמר להם, כי גוף האלוה אינו מחובר מחלקים בלתי מתחלקים, כלומר: שהוא אינו מצורף מכעין העצמים שהוא בורא כפי שאמרתם , אלא הוא גוף אחד מחובר שאינו סובל חלוקה אלא בהשערה ואין להתחשב בהשערות , לפי שכך אתה מדמה שגוף השמים סובל הקריעה והבקיעה, והפילוסוף אומר כי זה פעולת הדמיון מתוך השוואה מן הנוכחי - והם הגופים המצוים אצלנו - על הנעלם.
דרך שני
והוא חשוב מאוד אצלם, מניעות הדימוי. לפי שאינו דומה למאומה מברואיו, ואלו היה גוף הרי כבר דמה לגופים.
והם מאריכים מאוד בדבר זה ואומרים, אם נאמר גוף לא כגופים כבר סתרת את עצמך, כי כל גוף דומה לכל גוף מצד הגופניות, אבל שונים הגופים זה מזה בעניינים אחרים, כוונתם המקרים.
ויתחייב עוד אצלם שנמצא שכבר ברא כמותו.
וראיה זו תתרופף משני פנים:
האחד שיאמר אדם איני מודה בהעדר הדימוי, וכי איזו הוכחה נתקיימה לך על שלא יתכן שידמה האלוה לדבר מברואיו בשום דבר מן הדברים, זולתי אם תשען בכך על לשון ספר נבואי כלומר: שלילת הדימוי בשום דבר. ויהיה אם כן שלילת הגשמות מקובל לא מושכל.
ואם תאמר אם הוא ידמה לדבר מברואיו הרי כבר ברא כמותו ,
יאמר החולק אינו כמותו מכל הצדדים.
ואני לא אכחיש שיהא באלוה עניינים מספר ובו כמה צדדים , כי סוברי הגשמות אינם נרתעים מזה. [קנד]
ואופן אחר והוא יותר קשה , והוא, כבר נתאמת ונתברר אצל כל מי שעסק בפילוסופיה והעמיק בשטות הפילוסופים, כי הגלגלים אינו נאמר גוף עליהם ועל הגופים הללו ההיוליים כי אם בשיתוף בהחלט. לפי שאין החומר הזה כאותו החומר, ולא צורות אלו אותה הצורה, אלא גם החומר והצורה נאמרים על מה שכאן ועל הגלגלים בשיתוף .
ואף על פי שהגלגל בלי ספק בעל ממדים, אין עצם הממדים הוא הגוף, אלא הגוף הדבר המורכב מחומר וצורה.
ואם זה נאמר ביחס לגלגל, כל שכן שיאמר אותו המגשים באלוה, שהוא יאמר הוא גוף בעל ממדים, אבל עצמו ואמיתתו ועצמותו לא ידמה למאומה מן הגופות הנבראים, אבל ייאמר עליו ועליהם 'גוף' בשיתוף, כדרך שאומרים עליו ועליהם 'מצוי' בשיתוף אצל החוקרים האמתיים .
ואין טוען הגשמות מניח שכל הגופים מצורפים מחלקים דומים, אלא אומר כי ה' בורא את כל הגופים הללו, והם שונים בעצמיהם ואמיתתם, וכשם שאין גוף הרעי אצלו הוא גוף כדור השמש, כך יאמר שאין גוף האור הנברא כלומר: השכינה, הוא גוף הגלגלים והכוכבים; ולא גוף השכינה או עמוד הענן הנברא הוא גוף האלוה יתעלה לדעתו.
אלא אומר, אותו הגוף הוא העצמות השלמה הנכבדת אשר לא הורכבה כלל, ולא השתנתה ואי אפשר שתשתנה, אלא כך נתחייבה מציאות הגוף הזה חיוב תמידי, והוא עושה כל מה שזולתו כפי חפצו ורצונו.
ומי יתן ואדע היאך תיסתר ההשקפה הרעועה הזו בדרכיהם התמוהים אשר כבר הודעתיך אותם.
דרך שלישי
הוא זה. אמרו: אלו היה האלוה גוף היה לו סוף. וזה נכון.
וכאשר יש לו סוף יש לו שיעור ידוע ותבנית ידועה יציבה. וגם זה חיוב נכון.
אמרו: וכל שיעור וכל תבנית יתכן שיהיה האלוה יותר גדול מאותו השיעור או קטן, ושלא כפי אותה התבנית, כיון שהוא גוף, אם כן יחודו בשיעור מסוים ותבנית מסוימת צריך למייחד.
ולא עוד אלא ששמעתים מחשיבים ראיה זו, והיא החלושה מכל מה שקדם, מפני שהיא בנויה על ההקדמה העשירית אשר כבר ביארנו שעור מה שיש בה מן הספקות ביחס לשאר הנמצאות, אם נתארם שלא כפי טבעם, כל שכן ביחס לאלוה.
ואין הבדל בין זה לבין דבריהם בהכרעת מציאות העולם על העדרו, שהוא מורה על פועל שהכריע מציאותו על העדרו, עם אפשרות מציאותו והעדרו .
ואם ייאמר להם ומדוע לא תמשיכו דרך זו ביחס לה' יתעלה ותאמרו, כיון שהוא מצוי, חיובי שיהא לו מכריע למציאותו על העדרו.
והנה בלי ספק שהוא יענה ויאמר, מפני שזה מביא אל ההשתלשלות , ויסתיים על כל פנים למחויב המציאות אשר אין בו אפשרות ואינו זקוק לממציא.
ותשובה זו עצמה תתחייב בתבנית ובשיעור, כי כל התבניות והשיעורים שהם אפשרי המציאות, שעניינו שלא היה מצוי ואחר כך נמצא. הוא שאומרים בו היה אפשר שיהא יותר גדול או קטן מכפי שהוא מצוי, ושלא כפי התבנית הזו, ואז יהיה זקוק למייחד בהכרח.
אבל תבנית האלוה ושיעורו - יתעלה [קנה] מכל מגרעת ודימוי - הרי סובר הגשמות יאמר לא היה נעדר ואחר כך נמצא שאז יהיה זקוק למייחד, אלא עצמותו בשיעורה ותבניתה מחויבת המציאות כך, אינה זקוקה לא למייחד ולא למכריע מציאות על ההעדר, כיון שאין אפשרות העדר בה, כך אינה צריכה למייחד תבנית ושיעור כי כך חויבה מציאותו.
התבונן נא אתה המעיין - אם העדפת דרישת האמת, ועזבת את ההתרברבות וההסתמכות על אחרים והנטייה למה שהורגלת לרומם, ולא תטעה את עצמך - את מצב החוקרים הללו ומה שאירע להם ומהם , והרי הם כבורח מן הרמץ אל האש . והוא, שהם בטלו טבע המציאות ושינו התכונה הטבעית של השמים והארץ, בדַמותם שבאותם ההקדמות יוכח שהעולם מחודש.
והרי את חידוש העולם לא הוכיחו, ואבדו לנו הוכחות מציאות האלוה ואחדותו ושלילת הגשמות. כי ההוכחות אשר יתבאר בהן כל זה אינם נלקחים כי אם מטבע המציאות היציבה הנראית והמושגת בחושים ובשכל .
וכיון שכבר נפנינו מתמצית דבריהם, ניקח עתה להזכיר ההקדמות הפילוסופיות, ולהזכיר הוכחותיהם על מציאות האלוה ואחדותו ומניעת היותו גוף, על אף שנניח כדבריהם בקדמות העולם, אם כי אין אנו בדעה זו.
ואחרי כן אראך דרכנו אנו במה שהנחה אותנו אליו העיון הנכון משלמות ההוכחה על שלושת החקירות הללו.
ואחר כך אשוב לדון עם הפילוסופים במה שהם אומרים מקדמות העולם, בעזרת שדי.
נשלם זה החלק הראשון ממורה הנבוכים [קנו]
הערות:
הערת המתרגם: בר"ש "וטענותיהם" ואינו נכון, כי "חג'ה" אינה טענה אלא הוכחה ויכוחית.
הערת המתרגם: כלומר: כיון שהוכיחו לדעתם שהוא אחד אם כן ברור שאינו יכול להיות גוף כי הגוף אינו אחד.
הערת המתרגם: כי האלוה [קנג] אחד ואין מקום להרכבה בעצמותו, והנה ראיה פילוסופית זו אע"פ שהיא בנויה על בסיס האחדות' הרי בכל אופן בנויה על המציאות' שהיא באמת לפי דעה זו מורכבת מחומר וצורה.
הערת המתרגם: האומרים כי המציאות היא מצירוף חלקיקים על ידי מקרים החלים עליהם, ואינם מודים בעקרון החומר והצורה.
הערת המתרגם: לקמן ח"ב סוף פרק א.
הערת המתרגם: את האלוהות, כלומר: לא יבצר הדבר מאחת משתי אפשרויות או שהתכונה האלוהית מושתתת בכל עצמי אותו הגוף או בעצם בודד אחד, לפי שטתם שכל גוף מורכב מעצמים - חלקיקים. ובר"ש "מבלתי שיתוקן בו שתשלם מציאותו" ודברי גמגום הם.
הערת המתרגם: לעיל פרק עג.
הערת המתרגם: שכל דבר מחובר מצורף מחלקיקים.
הערת המתרגם: כלומר: חלק אחד, ואפשר היה לתרגם "רצוף".
הערת המתרגם: "והמא" ובר"ש "מחשבה" ואינו נכון.
הערת המתרגם: ראה גם לעיל פרק עב, סוף ההקדמה העשירית.
הערת המתרגם: מחובר מחלקיקים וניתן להתפרקות. והפילוסוף חולק עליך ואומר שאין זה אלא דמיון, מתוך כך שאתה משוה גופים העליונים לגופים התחתונים. כל שכן ביחס לה'. ולעצם ההיקש מן המצוי על הנעלם, כך הקשה רס"ג על שטת ארסטו, שרס"ג מכחיש מציאות גוף חמישי, ראה אמונות ודעות מהדורתי מאמר א פ"ג ד"ה והשטה השמינית.
הערת המתרגם: אם תאמר שהוא גוף נמצא שכבר ברא כמותו וזה נמנע.
הערת המתרגם: "אללהם" מלת התנאה, מיעוט. ענינה זולתי, אלא אם כן. ור"ש לא הבינה, ולפיכך תרגם "מן הדברים האלוהיים", וראה הקדמת רבנו לטהרות מהדורתי עמ' יא הערה . וגם שייער טעה בהערתו לתרגום רי"ח.
הערת המתרגם: וזה נמנע.
הערת המתרגם: אפשר: המתווכח.
הערת המתרגם: שבכמה מהם הוא דומה לברואיו. [קנד] ויספיק אם יישאר המייחד אותו היותו בורא.
הערת המתרגם: עיון יותר עמוק.
הערת המתרגם: הדרגה הנמוכה של המורכבים מארבעת היסודות.
הערת המתרגם: וכך בהלכות יסודי התורה פ"נ הל' ג "כל הגלגלים אינם לא קלים ולא כבדים ואין להם לא עין אדום ולא עין שחור ולא שאר עינות". וראה גם לעיל סוף פרק נח. וכתב אבי נצר אלפאראבי במאמרו "עיון אלמסאיל" פסקא יז. "וטבע הגלגל טבע חמישי לא חם ולא קר ולא כבד ולא קל" וכו' ע"ש. וראה גם ארסטו בספרו על השמים ספר א פ"ג.
הערת המתרגם: וכדלעיל פרק נז.
הערת המתרגם: אפשר: מודה.
הערת המתרגם: "אלארואת'" מיני הרעי. ותפש את הבזוי ביותר שבמורכבות. ובר"ש "גשם הניצוצות אצלי" ושיבוש הוא. וברי"ח "העצבים" והוא בבית נכרי.
הערת המתרגם: "סקם" מחלה שאין לה תרופה ומובילה אל המות. ולפיכך תרגמתי רעועה. ור"ש החליפה במלה ערבית אחרת מקבילה לה "עליל" ועבר את הנכריה וכתב "זה הדעת העלול".
הערת המתרגם: "שכל" תבנית. ובר"ש "צורה" וטעות הוא.
הערת המתרגם: לעיל פרק עג "ההתכנות".
הערת המתרגם: נכון יותר: כבר ביארנו עד כמה יש בה.
הערת המתרגם: בר"ש הושמט [קנה] "והעדרו" וספרו הטעהו, ופשוט.
הערת המתרגם: כלומר: ולמכריע מכריע וכך למעלה למעלה.
הערת המתרגם: כלומר: וכאשר יענה כן הרי תשובה זו עצמה.
הערת המתרגם: "אלהוי" אפשר "השאיפות" ובר"ש "התאווה" וראה לעיל פרק עד הערה .
הערת המתרגם: היאך נכשלו הם עצמם והכשילו את אחרים.
הערת המתרגם: אמרה דומה הביא רס"ג בספרו אמונות ודעות מאמר א פ"ג סוף השטה השלישית. ראה שם מהדורתי הערה .
הערת המתרגם: "אלפטרה" התכונה הטבעית של כל דבר. וכבר העירותי על כך פעמים רבות. ובר"ש "ושנו בריאת השמים".
הערת המתרגם: בר"ש חסר "לא", ושמא ט"ס הוא.
הערת המתרגם: וברגע שאנו אומרים כי אמיתת המציאות אינה כפי שאנו רואים אותה הרי אבדנו כל אפשרות הלמידות ממנה.
הערת המתרגם: "פרגנא" התפנינו מטרדתם אשר הטילו עלינו לתמצת הקדמותיהם.
הערת המתרגם: אפשר: נחל. [קנו]
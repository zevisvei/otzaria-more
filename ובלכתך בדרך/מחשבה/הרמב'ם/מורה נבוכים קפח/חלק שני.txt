<h1>חלק שני</h1>

<h2>הקדמה</h2>
בשם ה' אל עולם
הקדמות שיש צורך בהן בקיום מציאות האלוה יתעלה ובהוכחה על שאינו גוף ולא כוח בגוף, ושהוא יתרומם שמו אחד, עשרים וחמש הקדמות, כולם מוכחות, אין ספק בשום אחת מהן . וכבר בא אריסטו ושאחריו מן ה"משאיין" בהוכחת כל אחת מהן.
והקדמה אחת נניחנה כדבריהם דרך הנחה כי בכך יוכחו דרישותינו כמו שאבאר, ואותה ההקדמה היא קדמות העולם .
ההקדמה הראשונה -
שמציאות גודל מסוים שאין לו סוף בטל .
ההקדמה השניה -
שמציאות גדלים שאין סוף למנינן בטל, והוא שיהו מצויים יחד .
ההקדמה השלישית -
שמציאות עילות ועלולים שאין סוף למנינם בטל, ואפילו לא היו בעילות ממד .
המשל בכך, שיהא השכל הזה דרך משל סיבתו שכל שני, וסיבת השני שלישי, וסיבת השלישי רביעי, וכך עד בלי סוף, גם זה בטולו ברור .
ההקדמה הרביעית היא -
שהשינוי ימצא בארבע אמירות .
באמירת העצם, ושינוי זה ההווה בעצם הוא ההוויה וההפסד .
וימצא [ קנט] באמירת הכמות, והיא הגדילה והכיליון .
וימצא באמירת האיך, והיא ההשתנות .
וימצא באמירת האנה, והיא תנועת ההיעתקות . ועל שינוי זה באנה תיאמר התנועה במיוחד .
ההקדמה החמישית היא -
שכל תנועה שינוי ויציאה מן הכוח אל הפועל .
ההקדמה הששית -
שהתנועות מהן בעצם, ומהן במקרה, ומהן בהכרח , ומהן בחלק והוא ממין אשר במקרה.
אשר בעצם, הם כהיעתקות הגוף ממקום למקום .
אבל אשר במקרה, הרי כדרך שאומרים בשחרות אשר בגוף זה, שהיא עבירה ממקום למקום. .
ואשר בהכרח, היא כתנועת האבן למעלה על ידי מכריח שמכריחה על כך.
אבל אשר בחלק, הרי כתנועת המסמר אשר באניה, לפי שכאשר נעה האניה אנו אומרים שכבר נע גם המסמר, וכך כל מחובר הנע בכללותו ייאמר שחלקיו נעו .
ההקדמה השביעית היא -
שכל משתנה מתחלק . ולפיכך כל נע מתחלק והוא גוף בהחלט, וכל אשר לא יתחלק אינו נע, ולפיכך לא יהיה גוף כלל .
ההקדמה השמינית -
שכל הנע במקרה, הכרחי שינוח, כיון שאין תנועתו עצמית. ולפיכך לא יתכן שינוע אותה התנועה המקרית תמיד .
ההקדמה התשיעית -
שכל גוף המניע גוף, אינו מניעו אלא בנועו גם הוא במצב הנעתו *".
ההקדמה העשירית -
שכל אשר ייאמר שהוא בגוף, נחלק לשני חלקים:
- או שיהא קיומו בגוף כמו המקרים ,
- או שיהא קיום הגוף בו כמו הצורה הטבעית .
ושניהם כוח בגוף .
ההקדמה האחת עשרה -
שמקצת הדברים אשר קיומן בגוף , יש שהן נחלקין בהתחלקות הגוף, ויהיו נחלקין במקרה , כגון המראות ושאר הכהות המתפשיטות בכל הגוף . וכן מקצת מעמידי הגוף אינם נחלקים כלל כגון הנפש והשכל [קס]
ההקדמה השתים עשרה -
שכל כוח הנמצא מתפשט בגוף יש לו סוף, כשם שלגוף יש סוף .
ההקדמה השלוש עשרה -
שלא יתכן שיהא מאומה ממיני השינוי רצוף, כי אם תנועת ההיעתקות בלבד, ורק הסיבובית. .
ההקדמה הארבע עשרה -
שתנועת ההיעתקות היא הקדומה שבתנועות וראשיתן בטבע, כי ההוויה וההפסד תקדם להן ההשתנות , וההשתנות יקדם לה התקרבות המשנה אל המשתנה.
ואין גדילה ולא חסרון כי אם לאחר שקדמו הוויה והפסד .
ההקדמה החמש עשרה -
שהזמן מקרה נספח לתנועה וחיובי לה, ולא ימצא אחד מהן בלעדי השני, לא תמצא תנועה כי אם בזמן , ולא יושכל זמן כי אם עם התנועה, ולכן כל אשר לא תמצא לו תנועה אינו נכלל תחת הזמן .
ההקדמה השש עשרה -
שכל שאינו גוף לא יושכל בו מניין , אלא אם כן היה כוח בגוף, שאז ימנו יחידי אותן הכוחות בהמנות חמריהן או נושאיהן .
ולפיכך הדברים הנבדלים, אשר אינם גוף ולא כוח בגוף, לא יושכל בהם מניין כלל, אלא אם כן היו עילות ועלולים .
ההקדמה השבע עשרה -
שכל נע יש לו מניע בהחלט, או מחוצה לו כאבן שהיד מניעתכן או שיהיה מניעו בו כגוף החי שהוא מחובר ממניע ונע .
ולפיכך כאשר מת ונעדר ממנו המניע, שהיא הנפש, ישאר הנע והוא הגוף בשעתו כמו שהיה, אלא שאינו נע אותה התנועה.
וכיון שהמניע המצוי בנע נסתר ואינו נראה לחוש, דימו כי החי נע מבלי מניע.
וכל נע אשר מניעו בתוכו, הוא הנקרא הנע מעצמו, עניינו שהכוח המניע למה שנע ממנו באופן עצמי מצוי בכולו .
ההקדמה השמונה עשרה -
שכל היוצא מן הכוח אל הפועל הרי מוציאו זולתו, והוא מחוצה לו בהחלט, כי אילו היה המוציא בתוכו ולא היה שם מעכב, לא היה נמצא בכה זמן מה , אלא היה נמצא בפועל תמיד.
ואם היה מוציאו בו והיה לו מעכב ונסתלק, אין ספק כי מסלק המעכב הוא אשר הוציא אותו הכוח אל הפועל. והבן זה .
ההקדמה התשע עשרה -
שכל שיש סיבה למציאותו הרי הוא אפשרי המציאות מבהינת [ קסא] עצמו. כי אם יגובשו סיבותיו ימצא, ואם לא יגובשו , או נעדרו, או נשתנו יחסיהן המחייבים מציאותו, לא ימצא
ההקדמה העשרים -
שכל מחוייב המציאות מבחינת עצמו אין סיבה למציאותו כלל, ולא בשום פנים .
ההקדמה האחת ועשרים -
שכל מורכב משני עניינים, הרי אותה ההרכבה היא סיבת מציאותו כפי שהוא בהחלט , ואינו מחוייב המציאות כשלעצמו, כי מציאותו במציאות חלקיו ובהרכבתם .
ההקדמה השתים ועשרים -
שכל גוף הרי הוא מורכב משני עניינים בהחלט, ויבואוהו מקרים בהחלט.
שני העניינים המייצבים אותו הרי הם חומרו וצורתו. אבל המקרים אשר יבואוהו הם הכמות והתבנית והתנוחה .
ההקדמה השלוש ועשרים -
שכל אשר הוא בכוח, ויש בעצמותו אפשרות מסוימת, הרי אפשר שבזמן מסוים לא ימצא בפועל .
ההקדמה הארבע ועשרים -
שכל שהוא בכוח דבר מסוים, הרי הוא בעל חומר בהחלט, כי האפשרות היא בחומר לעולם.
ההקדמה החמש ועשרים -
כי ראשיות העצם המורכב המוגדר הם החומר והצורה. [ קסב]
וצריך על כל פנים פועל, כלומר: מניע שהניע את הנושא עד שעתד אותו לקבלת הצורה, והוא המניע הקרוב המעתד חומר של דבר מסוים .
ומכאן החיוב לחקור על התנועה והמניע והנע. וכבר נתבאר בכל זה מה שצריך ביאור .
ונוסח לשון אריסטו:
החומר אינו מניע עצמו .
וזו היא ההקדמה הגדולה המביאה אותנו לחקור על מציאות המניע הראשון.
וחמש ועשרים הקדמות אלה אשר פתחתי לך בהם, מהם שהוא ברור בהתבוננות מעטה. ויש הקדמות מוכחות ומושכלות ראשוניים, או קרוב לכך במה שקיצרנו בסידורן , ומהם שהן צריכות להוכחות והקדמות מספר , אלא שכולן כבר הוכחו הוכחה שאין בה ספק: מקצתן בספר השמע ופירושיו , ומקצתן בספר מה שאחר הטבע ופירושו .
וכבר הודעתיך שאין מטרת מאמר זה להעתיק בו ספרי הפילוסופים ולבאר עמוקי ההקדמות * , אלא להזכיר ההקדמות הקלות שאנו צריכים להן בהתאם למטרתנו.
ואוסיף למה שקדם מן ההקדמות הקדמה אחת מחייבת את הקדמות, ודימה אריסטו
שהיא נכונה והדעה היותר חשובה , והנה נסכים לו בה על דרך ההנחה כדי שיתבאר מה שרצינו לבאר.
ואותה ההקדמה, והיא השש ועשרים -
היא אומרו, כי הזמן והתנועה נצחיים תמידיים מצויים בפועל .
ולפיכך מתחייב לדעתו בהחלט לפי הקדמה זו, שיש שם גוף נע תנועה נצחית מצויה בפועל, והוא הגוף ההמישי .
ולפיכך אומר, כי השמים לא הווים ולא נפסדים, לפי שהתנועה לדעתו לא הווה ולא נפסדת. לפי שהוא אומר שכל תנועה קדמה לה תנועה בהחלט, בין ממינה או שלא ממינה .
וכי מה שחושבים בחי שלא קדמה לתנועתו המקומית תנועה אחרת כלל, אינו נכון. כי הסיבה לתנועתו אחר המנוחה, מגיע אל דברים שגרמו לאותה התנועה המקומית, והם:
- או שינוי מזג הגורם חשק לדרישת דבר המתאים,
- או בריחה מבלתי מתאים,
- או דמיון או רעיון שנולד לו.
ואז יניעהו אחד משלושה אלה, וכל אחד מהם גורם אותו תנועות אחרות.
וכך הוא אומר שכל המתחדש, אפשרות חידושו קדמה לחידושו בזמן . ומחייב מכך דברים לקיום הקדמתו.
ולפי הקדמה זו, יהיה הנע אשר יש לו סוף, [ קסג] ינוע לאורך שיש לו סוף, פעמים שאין להן סוף, בחוזרו חלילה על אותו האורך. וזה לא יתכן כי אם בתנועה הסיבובית, כמו שמוכח בהקדמה השלוש עשרה מהקדמות אלו. ועל פיה תתחייב מציאות מה שאין לו סוף על דרך ההרדפה, לא שימצא זה יחד.
והקדמה זו היא אשר חושב אריסטו לקיימה תמיד. ונראה לי אני שהוא לא החליט שראיותיו עליה מוכחות , אלא היא היותר מדוקדקת וחשובה אצלו. וטוענים תלמידיו ומפרשי ספריו שהיא חיובית, לא אפשרית, ושהיא כבר הוכחה.
וחושב כל "מתכלם" מן ה"מתכלמין" לקיים שהיא נמנעת.
ואומרים: לא יצטייר היאך יתחדשו חידושים שאין להן סוף על ידי הרדפה .
וכל תוקף דבריהם, שהיא אצלם מושכל ראשון .
ואשר נראה לי אני שהקדמה זו אפשרית , לא חיובית, כפי שאומרים המפרשים לדברי אריסטו, ולא נמנעת כפי שטוענים ה"מתכלמין".
ואין המטרה כאן לבאר ראיות אריסטו ולא קושיותנו עליה ולא ביאור השקפתי בחידוש העולם , אלא המטרה במקום זה סקירת ההקדמות אשר אנו צריכין להן בחקירותנו השלוש .
ואחר שהקדמתי הקדמות אלו והנחת נכונותן אחל לבאר המתחייב מהן. [קסד]
הערות:
הערת המתרגם: בראשית כא לג. וראה לעיל בפתיחת ח"א.
הערת המתרגם: הנחת כללים שכבר הוכחו במקומותיהם בספרי הפילוסופים, שיהוו בסיס להשקפה בשלושת המחקרים הללו.
הערת המתרגם: כלומר: שלא היה בהם ספק או פקפוק אצל מניחיהם. פרט להקדמה העשרים ושש שגם מניחה, כלומר אריסטו, לא היה בטוח בה, וכפי שבאר רבנו לקמן. ואין פירושו שלא התעוררו בהם קושיות לשום אדם כפי שהבין הר' שם טוב והקשה על רבנו.
הערת המתרגם: תרגומה המדוייק "מהלכים" או "ההלכים" הא צרויה. וכך נקראת אסכולת אפלטון ואריסטו וקבוצתם, מפני שהיו נוהגים להלך בעת השמעת ההרצאה והלימוד כדי לעמל את הגוף יחד עם עמול הרוח, וכמו שכתב אבי נצר אלפאראבי במאמרו "פי מא ינבגי אן יקדם קבל תעלם אלפלספה", שם סקר את האסכולות השונות שיש להם כנויים, ועל שם מה נתכנו כך, וכלשונו "כמא ירתאץ' אלבדן מע ריאצ'ה' אלנפס". ובר"ש "המשאיים" ובכך הטעה את האפודי.
הערת המתרגם: בר"ש "והקדמה אחת נודה להם בה", ושיבוש הוא. כי לקמן ייחד רבנו כמה פרקים למלחמת קודש עזה בהשקפה זו. וכוונתו, נניח אותה דרך הנחה, כדי שנוכיח את מציאות ה' אף לפי השקפה זו. כי לפי השקפת החידוש מציאות ה' מוכחת בהחלט, כי אין מחודש בלי מחדש. ובזה נפתרה קושית חכמי "צעדה". ראה מאמרי ב"קובץ על יד" תשיא עמ' נז ד"ה השאלה השביעית.
הערת המתרגם: בעיקר מציאות ה'. ואפשר לתרגם "חקירותינו".
הערת המתרגם: לקמן, בסוף הפתיחה ד"ה ואוסיף.
הערת המתרגם: הכוונה דבר בעל ממדים. ובר"ש "בעל שיעור אחד" ובפירוש המילות הזרות שלו ביאר למה נדחק לכך, ולדעתי מילת "גודל" מבטאה היטב את המונח הערבי.
הערת המתרגם: פיזיקה לאריסטו ספר ג ת"ד, וראה מיטפיזיקה יא י. על השמים א ה-ז.
הערת המתרגם: דברים בעלי ממדים מוגדרים. וראה לעיל הע' .
הערת המתרגם: אבל בזה אחר זה על דרך העקיבות וההרדפה ראה לעיל ח"א פרק עג ההקדמה האחת עשרה. והקדמה זו ביאר אריסטו בפיזיקה ספר ג פ"ה.
הערת המתרגם: אלא שכלים נבדלים.
הערת המתרגם: ראה מיטפיזיקה ספר ב פ"ב. אבל אם לא היו עילה ועלול, הרי אפשרית מציאות מה שאין לו סוף, אלא שאז אינם נכללים תחת מספר, כי אחידים הם ואינו שייך בהם ריבוי, כשכלים וכנפש הנקנית, ובדילותם בשינויי כשירות השגתם אינה מקנה להם ריבוי, וראה לעיל ח"א פרק עד הדרך השביעי.
הערת המתרגם: ארבע מעשר הקטיגוריות של אריסטו. וסקר אותן רבנו ב"מילות ההגיון" שלו שער עשירי. ואף רס"ג עסק בהם בספרו האמונות ודעות מאמר ב פ"ט והלאה, ראה שם מהדורתי. ומקור הקדמה זו בפיזיקה לאריסטו ספר ג פ"א.
הערת המתרגם: כלומר: שינוי העצם אינו כשינוי יתר שלוש האמירות, כי היתר אינם אלא מקרים, ושינוייהם הם מעבר המקרה מעצם לעצם. מה שאין כן שינוי העצם, שהיא ישות וחדלון.
הערת המתרגם: "אצ'מחלאל" - כיליון על ידי התפרקות היסודות שמהם הורכב הדבר, ובר"ש "ההתוך" וגם זה תרגום נאה. והכוונה, שהגוף בעל הכמות המוגדרת כשהוא פורה וגדל, ולהפך, כשהוא מתפרק והולך וחסר, בשני אלה בא השינוי בכמות. ובלשון אריסטו כפי שהובא במאמר אבי נצר "אלזיאדה ואלנקצאן": התוספת והגרעון.
הערת המתרגם: שאיכות הדבר שבה הוא נגדר משתנה ממצב למצב, כגון מיבש לרך, מחם לקר.
הערת המתרגם: ממקום למקום. והעבירה מכאן לכאן.
הערת המתרגם: בר"ש מוסיף כאן "ועל שאר השינויים בכלל" וכך הוא במקצת נוס' של המקור. וראה לקמן בתחילת פרק א. ומקור הקדמה זו במיטפיזיקה יב ב. פיזיקה ג א. ה א-ב. על הנפש א ג, על ההוויה וההפסד א ד.
הערת המתרגם: ראה פיזיקה ג א-ב, מיטפיזיקה יא ט. והובא במאמר אבי נצר "אלמסאיל אלפלספיה" קטע כא.
הערת המתרגם: אפשר: בכפיון.
הערת המתרגם: באופן טבעי, כנפילת אבן מלמעלה למטה.
הערת המתרגם: כגון המעביר בגד שחור ממקום למקום, בעוד שלמעשה לא השחרות עברה אלא הבגד אשר בו מקרה השחרות הוא שעבר.
הערת המתרגם: פיזיקה ד ד. ה א-ב. על הנפש א ג.
הערת המתרגם: באחד מארבעת סוגי השינוי שקדמו שהן בעצם, בכמה, באיך, באנה.
הערת המתרגם: לפי שכל שינוי עובר תהליך מנקודת ההתחלה ועד הנקודה הסופית, ולא יתכן שישתנה בבת אחת, שלא יתכן להיאמר עליו באותו חלקיק זמן או רגע כמימריה גם משתנה גם בלתי משתנה, או לא משתנה ולא בלתי משתנה, ועל כורחך אתה אומר שיש תהליך לשינוי, והנה הוכחה החלוקה. ועל הקושי שיש בהקדמה זו, ראה תשובות ר"א בן רבנו מהד' גויטיין סי' צו.
הערת המתרגם: וכבר הוכח כי התנועה שינוי.
הערת המתרגם: פיזיקה ו ד. על השמים ח ה.
הערת המתרגם: כשחרות העוברת ממקום למקום, וכדלעיל בהקדמה הששית.
הערת המתרגם: שאין מקורה ומוצאה מעצם בעל התנועה.
הערת המתרגם: ראה פיזיקה ח ה. מיטפיזיקה ט, ד,ח. על השמים א ב-ג.
הערת המתרגם: "פי חאל" כל זמן היותו במצב של מניע. ובר"ש "בעת" ואפשרית היא, אלא שיש בה מקום טעות לחשוב בעת הפועילת ההנעה ולא במשך.
* . פיזיקה ג ב. ז ב. מיטפיזיקה יב ו.
הערת המתרגם: שאלמלי הנושא לא היה הנשוא קיים. כגון הלובן בחלב והשחרות באסטיס.
הערת המתרגם: הצלם, וכדלעיל ח"א פ"א, אע"פ שהיא נשוא, הרי שאלמלי היא אין קיום לגוף בהגדרתו העכשווית.
הערת המתרגם: פיזיקה ספר א.
הערת המתרגם: בין אותן אשר קיומן בגוף בין אשר קיום הגוף בהן.
הערת המתרגם: "קד תנקסם" ובר"ש "יחלקו" ולא דק. ויש שנסה לתרגם "כבר ייחלקו" ולא ידע שימוש "קד" הערבית.
הערת המתרגם: שאין התחלקותם עצמית, אלא במקרה של התחלקות הגוף הנושאן.
הערת המתרגם: אפשר: הגוונים.
הערת המתרגם: כגון החם באש, והקור בשלג.
הערת המתרגם: הצורה הטבעית, הצלם, וכדלקמן פ"א. וראה לעיל הע' .
, פיזיקה ח א. וכפי שקדם לעיל בהקדמה הראשונה שאי אפשר שימצא גוף שאין לו סוף.
הערת המתרגם: פיזיקה ה ד. ז א. ח ז. כלומר: התנועה הסיבובית, שכל תנועה שאינה סיבובית אינה רצופה. ועצם התנועה שינוי וכדלעיל בהקדמה הרביעית החמישית והשישית.
הערת המתרגם: לפי כל כ"י שברשותי "ואולהא", והכוונה שתנועת הגלגל היא ראשית התנועות, כי כל תנועת ארבעת היסודות הרכבתן ופירוקן בעטיה. אך בהוצאת מונק "ואולאהא" והחשובה שבהן. והראשונה נראית לי עיקר.
הערת המתרגם: פיזיקה ח ז וט. מיטפיזיקה יב יא. כי גם הגדילה והנסיגה אינם הוספה וגרעון, אלא השתנות. וכדלעיל בהקדמה הרביעית הע' .
הערת המתרגם: "ולאזם להא" ובר"ש "ודבק עמה" ונתחלפה לו בתיבת "ומלאזם" ואינו נכון. והכוונה כי הזמן אין לו עצמות, ואינו אלא מקרה חיובי מן התנועה, שכל יום ולילה חושך ואור שהן תוצאה של התנועה מסמנים חלק זמן, ובכך חילקה מחשבת האדם אותו לעבר, הווה ועתיד,
הערת המתרגם: הזמו הדמיוני-מחשבתי, כי בלעדי התנועה הרי אינו קיים.
הערת המתרגם: כלומר: כל המופשט מן ההשתנות ולא תמצא לו תנועה לא עצמית ולא מקרית, אינו נכלל תחת הזמן מבחינתו הוא.
הערת המתרגם: לאו בדיוק מניין, אלא מובן "לא יעקל פיה תעדד" אינו מתחשב בפרודות ובפצלים.
הערת המתרגם: אפשר: אחדי.
הערת המתרגם: כגון השכל הנקנה בטרם הפרדו מן הגוף הרי הוא נכלל תחת המניין על ידי הגופות. ולאחר פרידתן אם כי תשאר בהן הבחנת זהרן אך אין זה מכלילן תחת המניין.
הערת המתרגם: כגון עשר מעילות המלאכים, וכמו שכתב רבנו בהלכות יסודי התורה פ"ב הל' ה. וראה מיטפיזיקה יב ח.
הערת המתרגם: הנפש החיונית והגוף.
הערת המתרגם: סמוך להפרדה בסרם יחל להתפרק ליסודותיו.
הערת המתרגם: אפלטון וחלק מתלמידיו וראה שם טוב, ואבן שמואל.
הערת המתרגם: בכל חלק ממנו בעודו משתייך לכללות.
הערת המתרגם: אפשר: זמן מסוים זמן כל שהוא.
הערת המתרגם: עיין היטב לקמן ח"ב ופרק יח.
הערת המתרגם: אף על פי שמבחינת סיבותיו חיובי הוא להן.
הערת המתרגם: "חצלת" גבוש ורכוז הסיבות וקירובן עד שמתחייב מהן אותו האפשרי המציאות מחמת עצמו. ור"ש תרגם "ימצאו" כאלו כתוב ו"ג'דת" ולדעתי לא דק, כי לא היו נעדרים, והעדרן יזכר בהמשך.
הערת המתרגם: יחסי הסיבות זה לזה, כי אם תגבר אחת הסיבות האיכויות יותר על המידה אף על פי שכל הסיבות מצויות לא ימצא אותו אפשרי המציאות.
הערת המתרגם: כבר העירו כל המפרשים, כי הקדמה זו כדעת אלכסנדר מאפרודיסיה, ואבן סינא, ואלגזאלי בספר אלמיעאר. ונגד דעת אבן רשד.
הערת המתרגם: ומחוייב המציאות מחמת עצמו הוא רק האלוה בלבד.
הערת המתרגם: ורצה גם לקמן פרק א.
הערת המתרגם: במצבו הנוכחי. אם כי לא סיבות מציאותו ממש, כי כל עניין הרי היה מצוי כשלעצמו בהגדרתו ובצורתו ואין כל אחד מהן זה המצוי עתה.
הערת המתרגם: מיטפיזיקה ספר ד פ"ה.
הערת המתרגם: יותר נכון "ויספחו לו" ובר"ש "וישיגוהו" וגם זה אפשרי.
הערת המתרגם: כלומר: הדברים שכל עצמו מורכב מהם.
הערת המתרגם: "אלשכל" התבנית, ריבוע או עיגול או כל יתר התבניות, ובר"ש "והתכונה" ואינו נכון.
הערת המתרגם: "ואלוצ'ע" התנוחה או ההנחה. והכוונה ההימצאות במקום או הגדרת המקום, בי כל שלושת אלה מנספחי הגוף בהחלט. וראיתי מי שרצה להשחיל מושג "וצ'ע" בתוך מושג "חאל" ואינו נכון. והקדמה זו נתבארה בקטיגוריות לאריסטו ספר ח י-יב.
הערת המתרגם: הקדמה זו יסודה במיטפיזקה לאריסטו ספר ט. ורבים נתלבטו בביאורה. ולדברי ר"ש ששאל לרבנו ופירשה לו, וז"ל כפי שהוצא ב"קובץ תשובות הרמב"ם ואיגרותיו" לפסיא תרי"ט ח"ב, והובאה בנוסח שונה מעט ב"תרביץ" תרצ"ט עמ' . וחבל שהמקור הערבי לא נשתמר "כי כל מה שהוא בכוח ויש בו שום אפשרות, יהיה אפשר בשום עת שלא ימצא בפועל. פירושה יאמר כי הדבר הוא בכוח, בהיות שום תואר מן התוארים נעדר עתה מן הדבר ההוא. אך הוא מוכן ומועד להתישב בו להמצא התואר ההוא ויאמר בתואר ההוא שהוא בדבר ההוא בכוח כאמרנו בחתיכת ברזל שהוא סיף בכוח, וכאמרנו בגרעינה של תמרה שהוא דקל בכוח. והדבר אשר הוא בכוח, שום עניין יש בעצם הדבר ההוא אפשרות להתישב בו העניין ההוא. כמו שתאמר בחתיכת ברזל, שהוא אפשרי להיות ממנה סיף. ולדעת ההבדל אשר בין הכוח והאפשרות, הוא דבר דק וקשה מאוד על הפילוסופים הבקיאים. וכבר דיבר בזה העניין אבן אלצאיג בתחילת פירושו לשמע הטבעי דבר טוב מאוד. ונאמר בדבר שהוא בפועל, כשנתארהו בתואר נמצא בו, כאמרנו בסיף שהוא סיף בפועל. וכבר נתבאר כי כל אשר בכוח דבר אחד בהכרח יהיה התואר נעדר בעת מן העתים, כי זאת החתיכה של ברזל לא יאמר בה שהוא סיף בכוח, אלא כשלא תהיה סיף עת אחת מן העתים, אמנם אם לא תסור לעולם מלהיות סיף, אינה סיף בכוח, אבל תהיה סיף בפועל לעולם ועד.
הערת המתרגם: אפשר "שכל שהוא דבר מה בכוח". והנני מעתיק גם הקדמה זו ופירושה כפי שהובאה שם "כי כל מה שהוא בכוח שום דבר, הוא בעל חומר על כל פנים, כי האפשרות הוא נמצא בחומר לעולם. פירושה כבר נודע, כי האפשרות והכוח סמוכים זה עם זה דבקים כאחד, ולא יזוז האפשרות לעולם מהיות בחומר הראשון ובכל מה שיתהווה ממנו. וביאור זה עוד יתבאר לך מתחילת פירוש השמע וזולתו" וברור כי הכוונה לפירושו של אבן עלצאיג לשמע של אריסטו וכמו שכתב בפירועי להקדמה הכ"ג.
הערת המתרגם: שמא יותר נכון "מוצא" מקור. והכוונה היסודות שהן הבסיס למציאותו. ובר"ש "התחלות" ואינו נכון לדעתי, כי לעולם ההתחילה נמצאת בנקודותיה הראשוניים לפני ההרכבה, ואלו החומר והצורה לפי השקפה זו הרי אין מציאות ההגלותית באחד לפני האחר.
הערת המתרגם: "אלשכיצי" כל דבר מסוים ומוגדר לפנינו. ובר"ש "האישי" וגם הוא תרגום נכון אלא שאני נמנע ממילה זו.
הערת המתרגם: פיזיקה לאריסטו א ה-ו ואף כאן "דבר" "שכ'ץ" פרט, יחידה. ולא מין ולא סוג. ובר"ש "חומר איש אחד".
הערת המתרגם: לעיל הקדמה יז.
הערת המתרגם: מיטפיזיקה א ג. יב ו.
הערת המתרגם: שעניינה ברור.
הערת המתרגם: הכוונה בתקציר ותמצית שהסדרתי מובנים הם בהוכחותיהם על אף הקיצור,
הערת המתרגם: שלא הארכתי בהבאת הוכחותיהן
הערת המתרגם: הכוונה בעיקר לפירוש אבו נצר שפירושיו מקובלים על רבנו. וכן פירוש אלכסנדר ותימסטיוס.
הערת המתרגם: "ופירושו" בלשון יחיד, כי פירוש אחד יש למיטפיזיקה והוא לאלכסנדר.
הערת המתרגם: כלומר: ספר מורה הנבוכים.
* . לדברי ר"ש תירגם הרמב"ם קטע זה כך "שאין כוונת זה המאמר להעתיק ספרי הפילוסופים בו ולא לבאר הרחוקה שבהקדמות".
הערת המתרגם: "יזעם" מחשבה בטלה ודמיון שוא. ובר"ש "ויחשב" ולא דק.
הערת המתרגם: כלומר: קדמות העולם.
הערת המתרגם: אפשר: שרצוננו.
הערת המתרגם: בפרק האחרון מספר הפיזיקה. וכן מיטפיזיקה יב ו.
הערת המתרגם: על מילה זו כבר העירותי פעמים רבות שעיקרה לפי משפט השפה הערבית, ואימצתיה מפני שגם רבנו אימצה לעברית בספרו היד החזקה שהוא על טהרת העברית.
הערת המתרגם: אריסטו קורא גרמי השמים הגוף החמישי, שאינו מסוג ארבעת היסודות. ויתבאר עוד לקמן בהרחבה.
הערת המתרגם: אפשר: בהכרח. על כל פנים.
הערת המתרגם: כל תנועה משלושת מיני התנועה שנתבארו לעיל בהקדמה הרביעית תקדם לה תנועה ממינה כגון שהיא תנועה מקומית תקדם לה תנועה מקומית או שלא ממינה ממין הכמות או האיכות.
הערת המתרגם: "ט'ן" מחשבה שלא עמידה במבחן הבקורת.
הערת המתרגם: שני אלה הראשונים שייכים בכל בעל חי. כגון לברוח מחום הבלתי מתאים, או ללכת אל מקום המרעה. וכן דמיון כגון שקיבלה הבהמה אי פעם מכת שוט, הרי להבא בראותה שוט נדמה לה שתוכֶּה בו, ועשויה לברוח ממראהו.
הערת המתרגם: "ראי" וזה אינו אלא באדם.
הערת המתרגם: אפשר: חייבוהו.
הערת המתרגם: קדמה הוויתו בכוח לפני צאתו אל הפועל. ואם התנועה מחודשת הרי לא היה זמן.
העקיבות, זה אחר זה.
הערת המתרגם: "ירום" דואג לכך. משתדל, מתאמץ בכל אפשרויותיו לקיים אמתתה לאשרה וליצבה.
הערת המתרגם: ראה שם טוב בסוף דבריו כאן' שמקשה על רבנו מכאן, למה שאמר לעיל שאריסטו חושב שהיא נכונה. ולא דק בלשון רבנו, שלמעלה אמר שהוא חושב שהיא נכונה אך לא חשב מעולם שהיא הוכחה.
הערת המתרגם: "ירום" וראה לעיל הע' .
הערת המתרגם: אפשר "כל אחד מן". ובר"ש "ויחשב המדבר מן הדברים".
הערת המתרגם: וראה לעיל ח"א פרק עג ההקדמה האחת עשרה.
הערת המתרגם: אפשרית בעיני אריסטו ולדעתו. ואף אם גם אצלנו כפי שהזה הנרבוני. הרי לא תהא תורה שלימה שלנו כשיחה בטלה שלהן? וכפי שדחאה רבנו לקמן.
הערת המתרגם: כי אלה יבואו לקמן בפרקים טו-יז.
הערת המתרגם: מציאות ה', ושאינו גוף, ושהוא אחד.
הערת המתרגם: "תסלימהא" הנחה לכאורה. ונראה שבאה מילה זו בגלל הקדמה כ"ו, שיסתור רבנו לקמן את חיובה.
חלק שני
<h2>פרק [א]</h2>
יתחייב לפי ההקדמה החמש ועשרים, שיש שם מניע, הוא אשר הניע חומר של זה ההווה הנפסד עד שקבל את הצורה . וכאשר תחקור על אותו המניע הקרוב מה הניעו, יתחייב בהחלט שימצא לו מניע אחר, או ממינו או שלא ממינו.
כי התנועה תמצא בארבע האמירות, ופעמים אומרים עליהם תנועה באופן כללי כפי שהזכרנו בהקדמה הרביעית, וזה אינו נמשך ללא סוף , כפי שהזכרנו בהקדמה השלישית.
והנה מצאנו כל תנועה מגיעה אל תנועת הגוף החמישי , ואצלה נעצרת. ומאותה התנועה יסתעף ואליה ישתלשל כל מניע ומעתד בעולם התחתון כולו . והגלגל נע תנועת היעתקות, והיא הקדומה שבתנועות, כמו שנזכר בהקדמה הארבע עשרה.
וכך גם כל תנועת היעתקות הרי היא מגיעה לתנועת הגלגל, כאלו תאמר:
כי האבן הזו אשר נעה הניעה המטה,
והמטה הניעתו היד,
והיד הניעוה המיתרים,
והמיתרים הניעום הניבים,
והניבים הניעום הגידים ,
והגידים הניעם החום הטבעי,
והחום הטבעי הניעתו הצורה אשר בו , והיא המניע הראשון בלי ספק.
ואותו המניע גרמה לו מחשבה כל שהיא להניע.
דרך משל: כדי להגיע אותה האבן במכת המטה אל חלון כדי לסתמו, למען לא תכנס אליו ממנו הרוח הזו הנושבת. ומניע אותה הרוח, ומוליד נשיבתה - היא תנועת הגלגל.
וכך תמצא כל סיבת הוויה והפסד מגיעה לתנועת הגלגל.
וכאשר הגענו בסוף לגלגל הזה הנע, מתחייב שיהא לו מניע כפי שקדם בהקדמה השבע עשרה, ולא יבצר שיהא מניעו בו, או חוצה לו.
וזו חלוקה הכרחית:
- אם היה חוצה לו,
לא יבצר משיהיה גוף,
או לא יהיה גוף, ואין לומר בו אז שהוא חוצה לו אלא ייאמר נבדל ממנו, כי מה שאינו גוף אין לומר בו שהוא מחוץ לגוף אלא על דרך ההרחבה בלשון .
- ואם היה מניעו בו, כלומר: מניע הגלגל, הרי לא יבצר שיהא מניעו
כוח המתפשט בכל גופו ומתחלק בהתחלקו כמו החום באש ,
או שיהא כוח בו בלתי מתחלק כמו הנפש והשכל כפי שקדם בהקדמה העשירית .
והכרחי על כל פנים שיהא מניע הגלגל אחד מארבעה אלה:
גוף אחר מחוצה לו,
או נבדל,
או כוח המתפשט בו,
או כוח בלתי מתחלק.
והנה הראשון, והוא שיהא מניע הגלגל גוף אחר חוצה לו, הרי הוא בטל כפי שאבאר, לפי שכיוון שהוא גוף, הרי הוא נע בשעה שמניע, כמו שנזכר בהקדמה התשיעית, וכיון שגם זה הגוף הששי נע בעת שמניע, מתחייב [קסה] שיניעהו גוף שביעי, ולפיכך גם הוא ינוע, ויתחייב מציאות גופים שאין סוף למניינם, ורק אז ינוע הגלגל, וזה בטל כמו שקדם בהקדמה השניה.
אבל האופן השלישי והוא שיהא מניע הגלגל כוח המתפשט בה, הרי גם זה בטל כמו שאבאר: לפי שהגלגל גוף -
והרי יש לו סוף בהחלט, כפי שקדם בהקדמה הראשונה.
ואז יהיה לכוחו סוף , כמו שנזכר בשתים עשרה.
והרי הוא מתחלק בהתחלקו , כמו שנזכר באחת עשרה.
והרי לא יניע עד בלי סוף , כפי שקבענו בהקדמה השש ועשרים .
אבל האופן הרביעי והוא שיהא מניע הגלגל כוח בו בלתי מתחלק, כנפש האדם באדם דרך משל, הרי גם זה בטל שיהא זה המניע לבדו סיבה לתנועה התמידית, ואף על פי שהוא בלתי מתחלק.
פירוש הדבר, שאם היה זה מניעו הראשון, הרי המניע הזה הוא נע במקרה, כפי שנזכר בהקדמה הששית.
ואני אוסיף כאן ביאור. והוא: האדם, דרך משל, אם הניעתו נפשו שהיא צורתו, עד שעלה מן הבית אל העליה, הרי גופו הוא אשר נע באופן עצמי, והנפש היא המניע הראשון באופן עצמי, אלא שהיא נעה במקרה. כי בהעתק הגוף מן הבית לעליה, נעתקה הנפש אשר הייתה בבית ונעשית בעליה. ואם נחה תנועת הנפש, נח אשר נע מחמתה והוא הגוף. ובנוח הגוף, מסתלקת התנועה המקרית שנעשית לנפש. וכל נע במקרה, ינוח בהחלט, כמו שנזכר בשמינית. וכאשר נח, ינוח הנע מחמתו.
יוצא איפוא, שיש לאותו המניע הראשון סיבה אחרת בהכרח, מחוץ לכללות, המורכבת ממניע ונע. כשתמצא אותה הסיבה אשר היא ראשית התנועה, יניע המניע הראשון אשר באותה הכללות את הנע מחמתה, ואם לא תמצא - ינוח.
ומסיבה זו אין גופי החי נעים תמיד, ואף על פי שיש בכל אחד מהם מניע ראשון שאינו מתחלק, מפני שהמניע להם אינו מניע תמידי באופן עצמי, אלא הגורמים לו לנוע הם דברים מחוץ לו:
או דרישת המתאים,
או בריחה מבלתי מתאים,
או דמיון ,
או רעיון במי שיש לו רעיון .
ואז יניע. וכאשר יניע, ינוע במקרה, ולכן בהכרח שינוח כפי שהזכרנו.
ואילו היה מניע הגלגל בו באופן זה, לא היה אפשר שינוע לנצח .
ואילו הייתה התנועה הזו תמידית נצחית, כפי שאמר יריבנו, וזה אפשרי כמו שנזכר בהקדמה השלוש עשרה, הרי מתחייב בהכרח, לפי השקפה זו, שתהא הסיבה הראשונה לתנועת הגלגל כפי האופן השני, כלומר: נבדלת מן הגלגל כפי שחייבה החלוקה.
הנה הוכח כי מניע הגלגל הראשון, אם הייתה תנועתו נצחית תמידית, צריך להיות לא גוף ולא כוח בגוף כלל, כדי שלא תהא למניעו תנועה לא בעצם ולא במקרה. ולפיכך אינו סובל חלוקה ולא שינוי, כפי שנזכר בהקדמות השביעית והחמישית, וזהו האלוה יתרומם שמו, כלומר: הסיבה הראשונה המניע את הגלגל.
ובטל שיהיה שניים או יותר, מחמת ביטול המניין בדברים הנבדלים אשר אינן גוף, אלא אם כן יהיה האחד מהן עילה והשני עלול כפי שנזכר בשש עשרה.
וכבר נתבאר שגם אינו נכלל תחת הזמן, מפני שהתנועה נמנעת בו כפי שנזכר בחמש עשרה.
והנה הוכח לפי מחקר זה, [קסו]
כי בטל הוא שהגלגל יניע את עצמו תנועה נצחית,
ושהסיבה הראשונה בתנועתו אינה גוף ולא כוח בגוף,
ושהוא אחד לא ישתנה, לפי שאין מציאותו צמודה לזמן.
ואלה הם שלושת הדברים אשר הוכיחום גדולי הפילוסופים.
עיון שני להם, הקדים אריסטו הקדמה .
והיא, שאם נמצא דבר מורכב משני דברים, ונמצא אחד משני הדברים לבדו מחוץ לאותו הדבר המורכב, נתחייבה בהכרח, גם מציאות השני מחוץ לאותו דבר המורכב. כי אילו הייתה מציאותם מחייבת שלא ימצאו כי אם יחד, כמו החומר והצורה הטבעיים, לא היה נמצא אחד מהם בלעדי השני כלל, ומציאות אחד מהם לבדו ראיה על העדר הצמידות ההדדית , וימצא האחר בהחלט.
המשל בכך, כי כאשר נמצא ה"סכנג'בין" , ונמצא גם הדבש לבדו, נתחייבה בהחלט מציאות החומץ לבדו.
ואחר שבאר הקדמה זו אמר:
אנו מוצאים דברים רבים מורכבים ממניע ונע, כלומר: שהם מניעים זולתם, ונעים מחמת זולתם בעת שמניעים, וזה ברור בכל אמצעי ההנעה.
ומוצאים אנו נע שאינו מניע כלל, והוא אחרון הנעים.
התוצאה אם כן בהחלט שמצוי מניע שאינו נע כלל, וזה הוא המניע הראשון.
וכיון שלא תתכן בו תנועה, הרי הוא בלתי מתחלק, ולא גוף, ולא נכלל תחת זמן, כמו שנתבאר בהוכחה הקודמת.
עיון שלישי פילוסופי בעניין זה לקוח מדברי אריסטו, ואם כי נאמר בעניין אחר, וזה סדר הדברים:
אין ספק שיש שם דברים מצויים, והם המציאות הזו המושגת בחושינו. ולא יבצר הדבר משלושה חלקים והיא חלוקה הכרחית, והם:
או שיהיו כל הנמצאים לא הווים ולא נפסדים,
או שיהיו כולם הווים נפסדים,
או שיהא מקצתם הווה נפסד ומקצתם לא הווה ולא נפסד.
החלק הראשון הרי ביטולו ברור, לפי שאנו רואים נמצאים רבים הווים נפסדים.
ואף החלק השני גם הוא בטל, וביאורו לפי שאילו היה כל מצוי נכלל תחת ההוויה וההפסד, הרי הנמצאים בכללותם כל אחד מהם אפשרי ההפסד, והאפשרי במין הכרחי בהחלט שיהיה כפי שידעת , ויתחייב שהם יפסדו כלומר: כל הנמצאים בהחלט, ואם נפסדו כולם בטל הוא שימצא דבר, לפי שלא נשאר מי שימציא דבר , ולפיכך הכרחי שלא יהא שם מצוי כלל, ואנחנו רואים דברים מצויים, והנה אנחנו מצויים.
ולכן יתחייב בהחלט בדרך עיון זו, אם היה שם נמצאים הווים נפסדים כפי שאנו רואים, שיהא שם מצוי מסוים לא הווה ולא נפסד, ומצוי זה שהוא בלתי הווה ולא נפסד אין בו אפשרות הפסד כלל, אלא הוא מחוייב המציאות, לא אפשרי המציאות .
ואמר עוד, כי לא יבצר היותו מחוייב המציאות, שיהא זה - מבחינת עצמו או מבחינת סיבתו, כך שתהא מציאותו והעדרו אפשרית מבחינת עצמו, חיובית מבחינת סיבתו, ותהיה סיבתו היא המחוייב המציאות, כמו שנזכר בתשע עשרה.
והנה הוכח, כי על כל פנים הכרחי שיהא שם מצוי חיובי המציאות מבחינת עצמו . ואלמלי הוא, לא היה שם מצוי כלל, לא הווה נפסד, ולא מה שאינו הווה ולא נפסד.
אם היה שם מצוי שכזה, כפי שאומר אריסטו , כלומר: שלא יהא הווה ולא נפסד, מפני שהוא עלול בעילה מחוייבת המציאות. [קסז]
וזו הוכחה שאין בה ספק, ולא דחיה ולא ויכוח, כי אם אצל מי שאינו יודע דרך ההוכחה.
ונאמר עוד, כי כל מחוייב המציאות מבחינת עצמו הרי חיובי בהחלט -
שלא תהא למציאותו סיבה כמו שנזכר בהקדמה העשרים,
ולא יהיה בו ריבוי עניינים כלל כמו שנזכר בהקדמה האחת ועשרים.
ולפיכך מחוייב שלא יהא גוף ולא כוח בגוף, כמו שנזכר בשתים ועשרים .
הנה הוכח לפי דרך עיון זו, שיש שם מצוי מחוייב המציאות מבחינת עצמו בהחלט, והוא אשר אין סיבה למציאותו ואין הרכבה בו. ולפיכך לא יהיה גוף ולא כוח בגוף.
וזהו האלוה יתרומם שמו.
וכן יוכח בקלות כי חיוב המציאות מבחינת העצמות בטל הוא שימצא לשניים, כי אז יהיה מין חיוב המציאות עניין נוסף על עצמות כל אחד מהם, ואז לא יהיה אחד מהם מחוייב המציאות בעצמו בלבד, אלא מחוייב באותו העניין אשר הוא מין חיוב המציאות אשר נמצא לזה ולזולתו.
ויתבאר במספר אופנים כי המחוייב המציאות, לא תיתכן בו השניות כלל, אין דומה לו ולא כנגדו . וסיבת כל זה הפשיטות המוחלטת והשלמות המוחלטת אשר לא יוותר ממנה מאומה ממינה מחוץ לעצמותו, והעדר העילה והסיבה מכל פנים. ולכן אין שיתוף כלל.
עיון רביעי פילוסופי גם הוא. ידוע שאנו רואים תמיד דברים שהם בכוח ויצאו אל הפועל, וכל דבר היוצא מן הכוח אל הפועל יש לו מוציא חוצה לו כפי שנזכר בהקדמה השמונה עשרה. וכן פשוט הוא, כי אותו המוציא היה מוציא בכוח ונעשה מוציא בפועל.
וסיבת היותו מקודם בכוח, או מחמת מעכב מצד עצמו, או מחמת יחס מסוים בינו לבין מה שהוציא שהיה מסולק מקודם. וכאשר נמצא אותו היחס, הוציא בפועל.
וכל אחד משני אלו מחייב מוציא או מסיר את המעצור בהחלט.
וכך צריך לומר במוציא השני או מסיר המעצור. וזה לא ימשך עד בלי סוף, והכרחי שיבוא סוף למוציא מן הכוח אל הפועל, שיבוא מצוי תמיד במצב אחד, אין כוח בו כלל, כלומר: שלא יהא בו בעצמו דבר בכוח, לפי שאם היה בו בעצמו אפשרות, הרי אפשר שיעדר, כפי שנזכר בשלוש ועשרים.
ובטל שיהא זה בעל חומר, אלא נבדל, כפי שנזכר בארבע ועשרים.
והנבדל אשר אין בו אפשרות כלל אלא הוא מצוי בעצמו - הוא האלוה.
וכבר נתבאר שאינו גוף, נמצא שהוא אחד, כפי שנזכר בהקדמה השש עשרה.
וכל אלה דרכים מוכחות על מציאות אלוה, אחד, שאינו גוף ולא כוח בגוף , עם הדעה בקדמות העולם.
ויש כאן עוד דרך הוכחה על שלילת הגשמות וקביעת האחדות .
והיא: אילו היו שני אלוהות, היה מתחייב בהחלט שיהא להם עניין אחד שהם משותפים בו, והוא העניין אשר בו זכאי כל אחד מהם להיות אלוה.
ולהם עניין אחר בהכרח, שבו נהיה ההבדל ונעשו שניים.
או שיהיה בכל אחד מהן עניין זולת העניין אשר בשני, ויהיה אם כן כל אחד מהם מורכב משני עניינים, ואם כן אין אחד מהם סיבה ראשונה ולא מחוייב המציאות מבחינת עצמו, אלא כל אחד מהם בעל סיבות כמו שנתבאר בתשע [קסח] עשרה.
ואם היה עניין ההבדל מצוי באחד מהם, הרי אותו אשר בו שני העניינים אינו מחוייב המציאות בעצמו.
דרך אחר באחדות. כבר נתברר בהוכחה, שהמצוי כולו כיחידה אחת קשור זה בזה, ושכוחות הגלגל מתפשטים בחומר הזה התחתון ומכינים אותו.
ולכן בטל עם זה מה שכבר נתברר -
שיהא האלוה האחד מיוחד בחלק מחלקי המצוי הזה,
והאלוה השני מיוחד בחלק אחר, כי זה קשור בזה.
ולא נשאר בחלוקה אלא -
אם היה זה פועל בזמן מסוים, וזה פועל בזמן אחר,
או שיהו שניהם פועלים יחד תמיד, עד שלא תעשה פעולה מן הפעולות כי אם על ידי שניהם יחד.
והנה, מה שזה פועל בזמן וזה פועל בזמן אחר, בטל הוא מכמה פנים:
כי אם היה הזמן שפועל בו אחד מהם אפשר שיפעל בו האחר, מה היא אם כן הסיבה המחייבת שיפעל זה ויבטל זה.
ואם היה הזמן אשר יפעל בו האחד נמנע שיפעל בו השני, הרי יש שם סיבה אחרת, היא אשר מחייבת אפשרות הפעולה לזה ומניעתה מזה, כיון שהזמן כולו אין בו שנוי, ונושא הפעולה נושא אחד קשור זה בזה כמו שביארנו .
ועוד שכל אחד מהם יהיה נכלל תחת הזמן, כיון שמעשהו צמוד לזמן.
ועוד שכל אחד מהם יוצא מן הכוח אל הפועל בעת עשייתו מה שעושה, ולכן צריך כל אחד מהן למוציא מן הכוח אל הפועל.
ועוד תהיה בעצמות כל אחד מהם אפשרות.
אבל שהם יחד עושים תמיד כל מה שבמציאות, עד שלא יעשה האחד מהם בלעדי השני, הרי גם זה בטל כפי שאבאר. והוא:
שכל קבוצה שלא תיעשה פעולה מסוימת כי אם על ידי כולם, הרי אין אחד מהם עושה מבחינת עצמו,
וגם אין אחד מהם סיבה ראשונה לאותה העשייה , אלא הסיבה הראשונה היא התקבצות הקבוצה, וכבר הוכח כי מחוייב המציאות חיובי בהחלט שלא תהא לו סיבה .
ועוד שהתקבצות הקבוצה פעולה מסוימת והרי היא זקוקה לגורם אחר והוא מקבץ הקבוצה.
אם היה המקבץ לאותה הקבוצה, אשר לא נעשית הפעולה כי אם בה אחד, הרי הוא האלוה בלי ספק.
ואם היה גם המקבץ לקבוצה זו קבוצה אחרת, הרי מחייב את הקבוצה השניה בדומה למה שחייב את הקבוצה הראשונה. והכרחי שיסתיים לאחד, הוא הסיבה במציאות המצוי הזה האחד באיזה אופן שיהיה, או על דרך חידושו אחרי ההעדר, או על דרך החיוב .
הנה נתבאר לך גם בדרך זו כי היות המצוי כולו אחד הורנו על שממציאו אחד.
דרך אחר בשלילת הגשמות .
כל גוף מורכב, כפי שנזכר בשתים ועשרים.
וכל מורכב, הכרחי שיהא לו פועל שהוא הסיבה למציאות צורתו בחומרו .
ופשוט הוא מאוד שכל גוף סובל החלוקה ולו ממדים, הרי הוא נושא למקרים בלי ספק.
ונמצא שאין הגוף אחד, לא מצד התחלקו , ולא מצד הרכבתו. כלומר: היותו שניים בדיבור , לפי שכל גוף אינו גוף מסוים אלא מחמת עניין נוסף בו על היותו גוף , והרי הוא בעל שני עניינים [קסט] בהחלט.
וכבר הוכח כי מחוייב המציאות אין הרכבה בו בשום פנים.
ואחר שהקדמתי הוכחות אלו אחל בסקירת דרכנו אנו כפי שהבטחנו.
הערות:
הערת המתרגם: במציאות. והיא כמשפט הערבית שרבנו אימצה לעברית.
הערת המתרגם: תנועת החומר לקראת הצורה המעותדת לו. כלומר: תנועת ההתהוות, כי הלא אין במציאות חומר ללא צורה, והצורה הרי היא לעולם נשוא.
הערת המתרגם: אפשר: תנועה בסתם.
הערת המתרגם: המניעים זה את זה אינם אינסופיים.
הערת המתרגם: גרמי השמים. כפי שהם נקראים אצל מפרשי אריסטו הערביים, כדלקמן פרק ב. וראה אבינצר במאמרו "עיון אלמסאיל" קטע יז.
הערת המתרגם: רצה גם הלכות יסודי התורה פ"ד הל' ה-ו. וראה גם לעיל ח"א פרק ע"ב.
הערת המתרגם: אפשר: מסתיימת.
הערת המתרגם: להגדרתן המדוייקת של סוגי גידים הללו ראה פירוש רבנו למשנה זבחים פ"ג הע' - מהדורתי.
הערת המתרגם: כלומר: הנפש, וכדלקמן.
הערת המתרגם: "ומוליד" ובר"ש "ומוליך" וט"ס הוא.
הערת המתרגם: אם אינו גוף, כי לא ייאמר בטוי זה אלא בדברים התופשים מקום.
הערת המתרגם: שימוש לשוני מושאל, מעין וכל העם רואים את הקולות.
הערת המתרגם: אשר בהתחלק האש נשאר החום בכל חלקיק ממנה.
הערת המתרגם: כן הוא בכל כ"י. ובר"ש "העשירית והאחת עשרה" ונכונה היא לפי העניין.
הערת המתרגם: נקרא כאן ששי ושביעי והלאה, מפני שכבר קראנו את גרמי השמים "הגוף החמישי" וכדלעיל הע' ,
הערת המתרגם: דילג על האופן השני והניחו בסוף, מפני שהוא האפשרי, והקדים השלושה הדחויים, הבלתי אפשריים.
הערת המתרגם: שאין כוח שיש לו סוף מניע עד ללא סוף, ולשיטת רבנו הרי הארץ וגרמי השמים לעולם עומדים. ואין זה מחייב קדמות, וכדלקמן ח"ב פרק כח.
הערת המתרגם: צורתו הטבעית, כוח החשיבה. השכל ההיולי. וראה לעיל ח"א פרק א. ופרק עב.
הערת המתרגם: אפשר: ובנוח הגוף תסתלק.
הערת המתרגם: אפשר: שנמצאת, שהושגה. ובר"ש ההווה.
הערת המתרגם: במשלנו, מגוף ונפש.
הערת המתרגם: אפשר: מקור. ובר"ש התחילת.
הערת המתרגם: עד כאן בכל בעלי החיים.
הערת המתרגם: אפשר: ציור במי שיש לו ציור. כלומר: ציור שכלי, והכוונה לאדם. וראה בהקדמת רבנו לאבות הפרק הראשון.
הערת המתרגם: בר"ש "וכשיתנועע" ואינו נכון.
הערת המתרגם: ראה הע' .
הערת המתרגם: אריסטו. ולקמן בפרק יז ידחה רבנו דעה זה.
הערת המתרגם: אפשר: שהתנועה נמנעת ביחס אליו. ובר"ש נמנעת בחקו.
הערת המתרגם: אפשר: עיון.
הערת המתרגם: מציאות האלוה, ושאינו גוף ולא כוח בגוף, ושהוא אחד.
הערת המתרגם: פיזיקה ספר ח ה. מיטפיזיקה יב ז.
הערת המתרגם: "אלתלאזם" וכמו שתרגמתי. ור"ש נתחלפה לו במילת "אללזום" ותרגם "החיוב" ואינו נכון.
הערת המתרגם: שם כללי לתערובת תבלינים חריפים או חמוצים עם דבש. וכאן תערובת דבש וחומץ.
הערת המתרגם: הוצרך לבאר את החלק הזה, מפני שביטולו מבוסס על הנחה מדעית מיוחדת.
הערת המתרגם: ובאר רבנו בתשובתו לר"ש (פורסמה גם ע"י י, זנה בתרביץ תרצט) כגון אמרנו שהכתיבה אפשרית במין האדם, ואם כן אי אפשר בהחלט שלא ימצא אחד מבני האדם כותב באחד הזמנים... ואין כן האפשרי בפרט, כי הנער הקטן הרמוז אליו, אפשר שיכתוב ואפשר שלא יכתוב. ע"ש.
הערת המתרגם: כי לפי הנחה זו כל מצוי מכל סוג שהוא הווה נפסד, ואין שם מצוי בלתי הווה נפסד
הערת המתרגם: והוא האלוה ב"ה.
הערת המתרגם: ולפי ההנחה השניה הרי הסיבה היא מחוייב המציאות, והרי היא איפוא סיבת הכל ובלעדיה לא היה מצוי שום נמצא.
הערת המתרגם: שהתנועה ועמה גרמי השמים לא הווים ולא נפסדים.
הערת המתרגם: על מציאות עצם מחוייב המציאות שאין שום אפשרות במציאותו.
הערת המתרגם: שכל גוף מורכב משני עניינים בהחלט וכו'. ובר"ש "השתים עשרה" וט"ס הוא.
הערת המתרגם: אחרי שהוכחנו את מציאותו ושאינו גוף, קל לנו להוכיח את אחדותו.
הערת המתרגם: אפשר: בכמה פנים.
הערת המתרגם: "צ'ד" הנגדיות, ואינה הפכיות כתרגום ר"ש ורי"ח, והכוונה אין שניות לא בסוג ולא במין ולא בתואר ואין דומה לו ואין שווה לו, וכלשון הכתוב ואל מי תדמיון אל ומה דמות תערכו לו.
הערת המתרגם: מוסב על השלימות,
הערת המתרגם: ממין השלימות המוחלטת.
הערת המתרגם: ראה שם טוב, שכתב שהמעיין בהוכחה זו יראה שהיא הדרך הראשון שעשה הרב וכו' ע"ש. ובצדק דחה דבריו אבן שמואל, כי הראשון הוא מן ההתהוות, כלומר: היציאה מן ההעדר אל המציאות, וזה מן ההתפתחות, כלומר: היציאה מן הכוח אל הפועל.
הערת המתרגם: כלומר: לאחר שהוכחה מציאות האלוה אפשר להביא הוכחה זו על אי גשמותו ועל אחדותו.
הערת המתרגם: כלומר: ששני העניינים שהוא מורכב מהם הם סיבותיו וגורמיו, ואין אחד מהם אלוה.
הערת המתרגם: אם היה האחד פשוט והשני מורכב הרי המורכב אינו אלוה.
הערת המתרגם: יותר נכון: נתאשר והכוונה לעיל ח"א פרק עב.
הערת המתרגם: כשהמציאות כולה.
הערת המתרגם: אפשר: ומעתדים.
הערת המתרגם: "מנפרדא" והכוונה מוגבל, מסור לטיפולו. ובר"ש מתעסק לבדו.
הערת המתרגם: אם נסקור את כל החלוקות האפשריות של מציאות שני אלוהות
הערת המתרגם: המציאות.
הערת המתרגם: ההנחה השניה.
הערת המתרגם: אפשר: הפעולה.
הערת המתרגם: ראה לעיל בהקדמה העשרים.
הערת המתרגם: כל המציאות שהיא כיחידה אחת וכדלעיל ח"א פרק עב.
הערת המתרגם: לסוברי הקדמות שהם בדיעה שהמציאות חיובית ממציאותו יתעלה.
הערת המתרגם: ראה שם טוב שהושפע מתורת אבן רשד ופקפק בהוכחה זו, ודבריו בנויים על תהו שחומר השמים חומר מופשט. ואף לפי ההנחה שדבר קדום אינו זקוק למרכיב.
הערת המתרגם: ולא רק בייחוד צורה זו לחומר זה, אלא אף לעצם מציאות הצורה בחומר.
הערת המתרגם: החלקים העצמים השונים שהוא מורכב מהם.
הערת המתרגם: מחומר וצורה.
הערת המתרגם: כלומר: אע"פ שהוא לפנינו כחטיבה אחת הרי לפי הבחנתנו והכרתנו יש בו שניות.
הערת המתרגם: עניין נוסף בו המבדילו מגוף אחר ונותן לו את סיומו והגדרתו, נוסף על היותו גוף מורכב מחומר וצורה.
<h2>פרק [ב]</h2>
זה הגוף החמישי, והוא הגלגל, ולא יבצר משיהא -
או הווה נפסד וגם התנועה הווה נפסדת ,
או שיהא בלתי הווה ולא נפסד כפי שאומר היריב .
אם היה הגלגל הווה נפסד, הרי הממציאו אחר ההעדר הוא האלוה יתרומם שמו. וזה מושכל ראשון, לפי שכל הנמצא אחר ההעדר יש לו ממציא בהחלט, ובטל הוא שימציא את עצמו .
ואם היה הגלגל הזה לא חדל ולא יחדל כך, נע תנועה תמידית ניצחית, יתחייב כפי ההקדמות אשר קדמו, שיהא המניעו התנועה הזו הנצחית לא גוף ולא כוח בגוף, והוא האלוה יתרומם שמו .
הנה נתבאר לך כי מציאות האלוה יתעלה, והוא המחוייב המציאות אשר אין סיבה לו ולא אפשרות למציאותו מבחינת עצמו , הורו ההוכחות המוחלטות האמתיות על מציאותו, בין שהיה העולם מחודש אחר ההעדר או שהיה בלתי מחודש אחר ההעדר.
וכן הורו ההוכחות על היותו אחד ושאינו גוף, כפי שהקדמנו כי ההוכחות על היותו אחד ושאינו גוף, יתקיימו , בין שהיה העולם מחודש אחר העדר, או שלא היה כך, כמו שביארנו בדרך השלישי מן הדרכים הפילוסופיים, וכמו שביארנו שלילת הגשמות וקיום האחדות בדרכים הפילוסופיים.
וכבר ישר בעיני להשלים השקפות הפילוסופים, ואבאר ראיותיהם במציאות השכלים הנבדלים, ואבאר תיאום דבר זה ליסודות תורתנו, כלומר: מציאות המלאכים , ואשלים עניין זה, ואחר כך אחזור למה שהבטחתי בו, להביא ראיות על חידוש העולם. כי הגדולה שבראיותנו על כך לא תתקיים ולא תתבאר * אלא אחר ידיעת מציאות השכלים הנבדלים, והיאך למדנו על מציאותם.
ואי אפשר שלא להקדים הקדמה לפני כל זה שהיא נר מאיר את מסתרי מאמר זה בכללותו, מה שקדם מפרקיו ומה שיבוא לאחר מכן, והיא הקדמה זו. [קע]
הערות:
הערת המתרגם: כפי שסובר אפלטון. וכך היא גם שיטת רס"ג כמ"ש בספרו אמונות ודעות מאמר א
פ"ד ראה שם מהדורתי ובהערה.
הערת המתרגם: אריסטו, ולקמן פרק יג הדעה השלישית. אבל שיטתנו כלומר: לדעת רבנו תתבאר לקמן בפרק כז.
הערת המתרגם: השווה גם רס"ג באמונות ודעות מאמר א פרק ב.
הערת המתרגם: קדמון נצחי.
הערת המתרגם: אלא שלפי ההנחה הראשונה הוא הבורא, ולפי השניה הוא המניע, כלומר: חי העולמים.
הערת המתרגם: וראה גם לעיל פ"א ד"ה ואמר עוד.
הערת המתרגם: אפשר: יתאשרו.
הערת המתרגם: רבנו קורא את הדעה במציאות המלאכים יסוד תורני, בשל היותה ראיה חזקה על חידוש העולם, *
הערת המתרגם: לדברי ר"ש כך הציע הרמב"ם לתקן בתרגומו קטע זה "אחר כן אשוב למה שיעדיתיו מהביא ראיה על חידוש העולם כי לקיחת מופתינו לא יתכן ולא יתבאר".
הערת המתרגם: תרגמתי כן כדי לכלול שתי אפשרויות הקריאה של המקור "אסתדל" שנחלקו ונחלקים בקריאתה מלומדים רבים, אם אלף פתוחה ודלת חרוקה, כלומר: היאך אני לומד על מציאותם. או אלף שרוקה ודלת פתוחה, כלומר: היאך למדו הראשונים. ור"ש כהנחה ראשונה, ורי"ח כאחרונה.
הערת המתרגם: אפשר: להאיר.
הערת המתרגם: ספר המורה בכללותו.
הערת המתרגם: "לכ'ץ" קצור ותמצוות.,בר"ש "אבאר" ואינו נכון.
הערת המתרגם: אפשר: לפי מקצת שיטות.
הערת המתרגם: בר"ש "אבאר ואגזור" ואינו נכון.
הערת המתרגם: "משכל" דברים הקשים מחמת עמקן. ובר"ש "ספקת הדת" ולא דק.
הערת המתרגם: השקפה וסברא נכונה.
חלק שני
<h2>הקדמה</h2>
דע, כי לא הייתה כוונתי במאמרי זה לחבר דבר במדעי הטבע, או לתמצת עניני מדעי האלהות לפי שיטות אחדות , או להוכיח מה שהוכח מהן.
ולא הייתה מטרתי בו לתמצת [קע] ולסקור תכונות הגלגלים ולא להודיע את מספרן, כי הספרים שנתחברו בכל זה יש בהם די, ואם אינם מספיקים באיזה עניין, הרי אין מה שאומר אני באותו העניין יותר טוב מכל מה שנאמר.
אלא הייתה המטרה במאמר זה, מה שכבר הודעתיך אותו בהקדמתו, והוא ביאור דברים הקשים שבתורה, וגילוי אמיתת סודותיה אשר הם למעלה מהבנות ההמון. ולכן ראוי לך, כאשר תראני מדבר בקיום השכלים הנבדלים ובמניינם, או במניין הגלגלים ובסיבות תנועותיהם, או בבירור עניין החומר והצורה, או בעניין השפע האלוהי, וכיוצא בעניינים אלו, אל תחשוב ולא יעלה בלבך שלא נתכוונתי אני אלא לבירור אותו העניין הפילוסופי בלבד, לפי שאותם העניינים כבר נאמרו בספרים רבים, והוכחה אמיתת רובן.
אלא אין מטרתי כי אם להביא מה שבהבנתו יתברר קושי אחד מדברים הקשים שבתורה, ויותרו קשרים רבים בידיעת אותו העניין אשר אתמצת אותו.
וכבר ידעת מהקדמות מאמרי זה , כי אין צירו סובב אלא על ביאור מה שאפשר להבין מן מעשה בראשית ומעשה מרכבה, וביאור הקושיות התלויות בנבואה ובידיעת ה'.
ולכן כל פרק שתמצאני מדבר בו -
בביאור דבר שכבר הוכח במדעי הטבע,
או דבר שהוכח במדע האלוהי,
או נתברר שהוא הטוב ביותר שיש להחזיק בדעה ,
או דבר התלוי במה שנתבאר ביתר המדעים,
- דע שהוא מפתח הכרחי להבנת דבר מספרי הנבואה, כלומר: ממשליהם וסודותיהם, ובגלל כך הזכרתיו וביארתיו ובררתיו, למה שיועילנו בידיעת מעשה מרכבה או מעשה בראשית, או ביאור יסוד מעניין הנבואה, או לקבוע כדעה השקפה נכונה מן הסברות התורניות.
ואחר שהקדמתי הקדמה זו אשוב להשלים מה שהחלונו. [קעא]
<h2>פרק [ג]</h2>
דע, כי ההשקפות הללו, אשר סובר אריסטו בסיבות תנועת הגלגלים, אשר מהם למד מציאות שכלים נבדלים , ואף על פי שהם טענות שלא נתקיימה עליהן הוכחה, אלא שהם מעטי הספקות מכל ההשקפות שנאמרו , והם אמורים לפי סדר , כמו שאומר אלסכנדר ב"מבאדי אלכל" .
והם גם דברים המתאימים להרבה ממאמרי התורה, ובפרט כפי שנתבאר במדרשות המפורסמים אשר אין ספק שהם לחכמים כמו שאבאר . ולפיכך אביא השקפותיו וראיותיו כדי ללקוט מהם את התואם לתורה ומסכים עם מאמרי החכמים זכרם לברכה. [קעא]
הערות:
הערת המתרגם: יתכן שרצוי היה לתרגם "שכלים נפרדים". וראה לשון רבנו בהלכות יסודי התורה פ"ב הל' ג.
הערת המתרגם: כי זה כלל יסודי בכל ההשקפות שאינם ניתנות להוכחה או שטרם הצלחנו להוכיח אחת מהן, שיש לתפוס את זו שהקושיות נגדה פחותות ויותר קלות ערך, ואשר הספקות המתעוררות נגדה פחותות מן האחרות. וכדלקמן פרק כג מחלק זה.
הערת המתרגם: לפי סדר המציאות.
הערת המתרגם: אלסכנדר מאפרודיסיה, מגדולי מפרשי אריסטו. חי באתונה בסוף האלף הרביעי ליצירה.
הערת המתרגם: תרגומו "ראשית הכל" נלומר מעשה בראשית.
הערת המתרגם: לקמן פרק ה והלאה, שם העתיק רבנו דברי חז"ל התואמים עם דברי הפילוסופים.
הערת המתרגם: "אקאויל" ובר"ש "לדרכי" ואינו נכון.
<h2>פרק [ד]</h2>
לעניין שהגלגל בעל נפש, הרי הוא ברור עם ההתבוננות.
אבל יעלה על לב השומע שזה דבר שקשה להשיגו, או שגם ירחיקהו , בגלל שנדמה לו אמרנו בעל נפש, שהיא כנפש האדם או החמור והשור . ואין זה עניינו של דבר. אלא עניין הדבר, שתנועתו המקומית מורה על שיש בו מקור שבו הוא נע בלי ספק, ואותו המקור הוא נפש בלי ספק ולא פקפוק .
וביאור הדבר, כי מן המוכחש שתהא תנועתו הסיבובית כתנועת האבן באופן ישר למטה, או כתנועת האש למעלה, עד שיהא מקור אותה התנועה טבע ולא נפש. כי אשר ינוע תנועה זו הטבעית, יניעהו אותו המקור אשר בו, אם היה שלא במקומו כדי לבקש מקומו. וכאשר יגיע למקומו ינוח, והגלגל הזה נע במקומו בעצמו בסיבוב.
וגם לא מפני שהוא בעל נפש יתחייב לנוע כך, לפי שכל בעל נפש אינו נע אלא מחמת טבע או מחמת ציור , כוונתי באמרי כאן טבע דרישת מתאים ובריחה מבלתי מתאים.
ואין הבדל בין שהיה מניעו לכך דבר חיצוני, כבריחת החי מחום השמש, ופנייתו למקום המים כאשר יצמא, או שהיה המניעו דמיון כי גם בדמותו הבלתי מתאים והמתאים ינוע החי, והגלגל הזה אינו נע לבריחה מבלתי מתאים, ולא לדרישת מתאים, כי אשר אליו הוא נע ממנו ינוע, וכל אשר ממנו ינוע אליו הוא נע.
ועוד, אילו הייתה תנועתו בגלל כך, כי אז היה חיובי שיגיע אל מה שנע אליו וינוח. לפי שאם היה נע לדרישת דבר או לבריחה מדבר, ואי אפשר שישיגהו לעולם, תהיה התנועה לבטלה.
נמצא כי התנועה הסיבובית הזו אינה אלא מתוך ציור מסוים, מחייבו אותו הציור שינוע כך. ולא יהיה ציור כי אם בדעה. נמצא אם כן שהגלגל בעל דעה .
ואין כל מי שיש לו דעה לצייר בה עניין מסוים, ותהיה לו נפש שבה אפשר לו לנוע, ינוע בעת שיצטייר לו הדבר, כי הציור לבדו אינו מחייב תנועה. וכבר נתבאר זה בפילוסופיא הראשונה, והוא פשוט, כי הנך מוצא בעצמך שמצטיירים לך עניינים רבים ואתה יכול לנוע אליהן, אלא שאינך נע אליהן כלל, עד שתווצר לך תשוקה הכרחית לאותו העניין אשר הצטייר לך, ואז תנוע להשיג מה שהצטייר לך.
הנה [קעב] נתבאר עוד, שאין הנפש אשר בה תהיה התנועה, ולא הדעת אשר בה יצטייר הדבר, מספיקים להיווצרות כיוצא בתנועה זו, עד שתוצמד לכך תשוקה לאותו העניין שהצטייר. ויתחייב, אם כן מזה, כי הגלגל יש לו תשוקה למה שהצטייר לו, והוא הדבר החשוק, והוא האלוה יתעלה שמו.
ובאופן זה אמר יניע ה' את הגלגל, כלומר: בהיות הגלגל חושק להתדמות במה שהשיג, והוא אותו העניין המצטייר אשר הוא בתכלית הפשטות, ואין בו שינוי כלל ולא התחדשות מצב, והטוב שופע ממנו תמיד. ולא יתכן זה לגלגל מחמת שהוא גוף, אלא שתהא פעולתו תנועת סיבוב לא יותר, כי זה תכלית מה שאפשר בגוף שתתמיד פעולתו בו, והיא התנועה הפשוטה ביותר שתהיה לגוף, ולא יהיה בעצמו שינוי ולא בשפע הטוב המתחייבת מתנועתו .
וכאשר נתברר לאריסטו כל זה, חזר והתבונן ומצא בהוכחה כי הגלגלים רבים, ותנועתו של זה שונה מתנועתו של זה במהירות ובאיטיות ובכוון התנועה , ואף על פי שכוללת את כולם התנועה הסיבובית. ומתחייב כפי המחקר הטבעי, שנהיה בדעה כי העניין אשר הצטייר לגלגל זה, עד שנע התנועה המהירה ביום אחד, זולת העניין אשר הצטייר לגלגל זה אשר נע תנועה אחת בשלושים שנה.
ולכן החליט ופסק כי שם שכלים נבדלים כמניין הגלגלים, כל גלגל מהם משתוקק לאותו השכל אשר הוא מקורו, והוא מניעו תנועה זו המיוחדת לו, ואותו השכל הוא מניע אותו הגלגל.
ולא החליט אריסטו ולא זולתו כי מניין השכלים עשרה או מאה, אלא אמר שהם כמניין הגלגלים, עד שהוא היה חושב בזמנו כי הגלגלים חמישים, לפיכך אמר אריסטו, אם היה הדבר כן הרי השכלים הנבדלים חמישים.
לפי שהיו המדעים בזמנו מועטים וטרם הגיעו לשלמות, והיו מדמים שכל תנועה צריכה גלגל, ולא ידעו כי מנטית הגלגל האחד יתהוו תנועות רבות למראית עין, כאלו תאמר תנועת האורך ותנועת הנטיות, וגם התנועה הנראית אצל היקף האופק במרחבי הזריחות והשקיעות .
ואין זה מטרתינו.
ונחזור למה שהיינו בו.
אבל מה שאמרו אחרוני הפילוסופים, כי השכלים הנבדלים עשרה , לפי שהם מנו העיגולים המכוכבים והמקיף, ואף על פי שבמקצת אותם העיגולים מספר גלגלים, והעיגולים לפי מנינם תשעה, המקיף את הכל, וגלגל הכוכבים הקבועים, וגלגלי שבעת הכוכבים, והשכל העשירי, הוא השכל הפועל, אשר הורה עליו יציאת שכלנו מן הכוח אל הפועל, ומציאות צורות הנמצאים ההווים ונפסדים, אחר שלא היו בחומר שלהן כי אם בכוח . וכל היוצא מן הכוח אל הפועל יש לו בהכרח מוציא מחוצה לו , וצריך שיהא המוציא ממין המוצא.
כי הנגר אינו עושה את הארון מחמת שהוא אומן, אלא מחמת שבמחשבתו צורת הארון, וצורת הארון אשר במחשבת הנגר היא אשר הוציאה צורת הארון לפועל והמחישתה בקרשים.
כך בלי ספק נותן הצורה - צורה נבדלת, וממציא השכל - שכל, [קעג] והוא השכל הפועל. עד שיהא יחס השכל הפועל ליסודות, וכל שהורכב מהן, יחס כל שכל נבדל המיוחד בכל גלגל לאותו הגלגל. ויחס השכל בפועל המצוי בנו, אשר הוא משפע השכל הפועל, ובו נשיג את השכל הפועל, יחס שכל כל גלגל המצוי בו, אשר הוא בו משפע הנבדל, ובו ישיג את הנבדל וישכילהו וישתוקק להדמות בו ואז ינוע .
ונמשך לו עוד הדבר שכבר הוכח, והוא שאין ה' יתהדר ויתרומם עושה את הדברים באופן ישיר. שכשם שהוא שורף באמצעות האש, והאש תנוע באמצעות תנועת הגלגל, וגם הגלגל ינוע באמצעות שכל נבדל, ויהיו השכלים - הם המלאכים המקורבים אשר באמצעותם ינועו הגלגלים.
וכיון שהנבדלים לא יתכן בהם מניין כלל מבחינת שינוי עצמיהם, כיון שאינן גוף, נתחייב לפי זה לדעתו שיהא האלוה יתעלה הוא אשר המציא השכל הראשון, אשר אותו השכל מניע הגלגל הראשון על הדרך שביארנו. והשכל המניע את הגלגל השני, סיבתו ומקורו השכל הראשון, וכך עד שיהא השכל אשר יניע את הגלגל הקרוב אלינו הוא עילת השכל הפועל ומקורו, ואצלו מסתיימת מציאות הנבדלים , כמו שגם הגופים מתחילים מן הגלגל העליון ומסתיימים עם היסודות ומה שהורכב מהן.
ולא יתכן שיהא השכל המניע את הגלגל העליון הוא המחוייב המציאות, מפני שיש בו שיתוף עם השכלים האחרים בעניין אחד, והוא הנעת הגופים, ושונה כל אחד מן השני בעניין. ולפיכך נעשה כל אחד מן העשרה בעל שני עניינים, ולכן הכרחי שתהא סיבה ראשונה לכל.
אלה הם דברי אריסטו והשקפתו וראיותיו על הדברים הללו, מורחבים כפי שאפשר בהם בספרי תלמידיו .
ונמצא סיכום כל דבריו, שכל הגלגלים גופים חיים בעלי נפש ודעה, [קעד] משכילים ומשיגים את האלוה ומשיגים מקורם, ושיש במציאות שכלים נבדלים אינם בגוף כלל, כולם שופעים מאת ה' יתעלה והם האמצעיים בין ה' לבין כל הגופים הללו.
והנני מבאר לד מה שבתורתנו תואם את ההשקפות הללו, ומה בה חולק עליהם, בפרקים שיבואו.
הערות:
הערת המתרגם: פתיחת משפט שאינו נוהג בעברית. ונכון היה לתרגם "זה שהגלגל" ובר"ש "אמנם היות הגלגל". ומטרת רבנו בפרק זה לבאר תיאום דעות אריסטו כפי שהובאו בספרו "השמים" ספר ב פ"ב. עם דברי חז"ל,
הערת המתרגם: יחשוב שרחוק הוא מילהיות נכון.
הערת המתרגם: על כוחות או חלקי נפש האדם, ראה הקדמת רבנו לאבות הפרק הראשון.
הערת המתרגם: השור והחמור רגילים בפי רבנו להדגמה. ראה פירושו לראש השנה פ"ב מ"ט.
הערת המתרגם: "מבדא" הוראתה מקור, מוצא, מבוע לאותה התנועה. ובר"ש "התחילה" ואינו נכון. וברי"ח "כוח ראשון" והם יותר קרובים לנכון.
הערת המתרגם: "ולא ריב" ובר"ש הושמט, כמנהגו להשמיט מה שנראה לו כפילות. ולעצם הדברים שכל שגורם תנועתו בו הוא בעל נפש, כי זוהי תכונת הנפש, ראה אפלטון בספרו פאידרוס פרק כד.
הערת המתרגם: טבע כתנועת היסודות.
הערת המתרגם: נע באותו המקום עצמו. ובר"ש הושמטה.
הערת המתרגם: "תצוור" דבר המצטייר במחשבה, תיאוריה מסוימת המתגבשת במחשבה, דבר שהושכל בדעת. וכבר חשבתי לתרגם "רעיון" אך חזרתי לתרגם כרפש "ציור".
הערת המתרגם: כאשר רואה הבהמה שטיח ירוק ממרחק, נדמה לה שהוא ירק ונעה אליו. וכאשר תראה מקל ביד עובר אורח, תנוע לברוח ממנו.
הערת המתרגם: שפר בעיני להביא כאן תרגום כל דברי אבי נצר במאמרו "עיון אלמסאיל" והנוגעים לעניין זה. וז"ל: "וטבע הגלגל טבע חמישי לא חם ולא קר ולא כבד ולא קל, והגלגל לא יעברנו מאומה, ואין בו מקור תנועה ישרה, ואין בתנועתו נגדיות, ואין מציאות הגלגל שיתהווה ממנו דבר אחר אלא הוא לו מצב מיוחד, ותנועתו נפשית לא טבעית. ואין תנועתו לתאווה או כעס, אלא מחמת שיש לו תשוקה להתדמות לשכלים הנבדלים מן החומר. ולכל אחד מן הגופים הגלגליים שכל נבדל מיוחד לו משתוקק להתדמות בו, ולן יתכן שהיא תשוקת הכל לדבר אחד ממין אחד, אלא כל אחד יש לו חשק מיוחד שונה מחשק האחר. והכל משותף, שחשק האחד והוא החשק הראשון. והכרחי שיהא הכוח המניע לכל אחד אינסופי, והכוחות הגשמיים כל אחד מהם יש לו סוף, ולא יתכן שיהא כוח שיש לו סוף מניע גוף זמן שאין לו סוף, ולא שיניע גוף אינסופי כוח שיש לו סוף, ולא יתכן שיהא גוף עילה למציאות גוף ולא עילת נפש ולא עילת שכל".
הערת המתרגם: מטפיזיקה.
הערת המתרגם: אריסטו.
הערת המתרגם: מוסב על תנועת הגלגל הסיבובית וכפי' אפודי, כי יתר התבניות יהיה בתנועתן שינוי בהגיען לנקודת ההפניה וראיתי מי שפירש שהוא מוסב כלפי ה', ואינו נכון.
הערת המתרגם: הסיבובית הרצופה רואין בה עצירות ותפניות, ואז ההוויה שהיא גם גורם ההפסד לפי תיאוריות הללו נמשכת ברציפות.
הערת המתרגם: ממזרח למערב וממערב למזרח. וכמ"ש גם בהלכות יסודי התורה פ"ג הל' ב.
הערת המתרגם: אפשר: העיון.
הערת המתרגם: בר"ש "נפרדים" והוא כלשון רבנו בהלכות יסודי התורה פ"ב הל' ג.
הערת המתרגם: ראה לעיל בע' .
הערת המתרגם: והכוונה על שינויי אודות הזריחה והשקיעה של אותם כוכבים אשר צירי גלגליהם משופע כלפי מסלולו כגון הכוכבים מאדים שבתאי וצדק ודומיהם. ובר"ש "המזרחיים והמערביים" ואינו נכון.
הערת המתרגם: וכך מנה גם רבנו בהלכות יסודי התורה פ"ג הל' א.
הערת המתרגם: כל העניינים הללו נאמרו בהרחבה במאמר אבי נצר "פי מעאני אלעקל" פסקא ז. ונתפרסמו בתרגום עברי בשיבושים ובחסרונות ובלבולים בשם "ספר השכל והמושכלות" ע"י מיכאל רוזנשטיין.
הערת המתרגם: וכדלעיל בפתיחת חלק זה בהקדמה השמונה עשר.
הערת המתרגם: בר"ש הושמט "בכל גלגל".
הערת המתרגם: ראה אריסטו במטפיזיקה ספר ז פ"ב.
הערת המתרגם: לאריסטו.
הערת המתרגם: ראה גם ביסודי התורה פ"ב הל' ה-ז. וסיים: ומעלה עשירית מעלת הצורה, הנקראת אישים, והם המלאכים המדברים עם הנביאים, ונראים להם במראה הנבואה.
הערת המתרגם: והנני מעתיק כאן דברי אבי נצר במאמרו "עיון אלמסאיל" קטעים ו-ט השיכים לעניין זה:
ו) ולכל מצוי מנמצאיו מנת ודרגה נפרדת, ומציאות הדברים ממנו לא על דרך הכוונה מצדו הדומה לכוונותינו ואין לו מטרה לדברים, ולא נאצלו הדברים ממנו על דרך הטבע מבלי שתהא לו ידיעה ורצון לאצילתן ומציאותן, אלא נתגלו הדברים ממנו מחמת שהוא יודע את עצמו, ומפני שהוא מקור לסדירות הטוב במציאות כפי שראוי להיות כך. אם כן ידיעתו עילת מציאות הדבר שהוא יודעו. וידיעתו את הדברים אינה בידיעה זמנית, והיא עילת מציאות כל הדברים, בעניין שהוא נותן להם את המציאות והמקור, ומסלק מהם ההעדר המוחלט, לא לעניין שהוא נותן להן מציאות בלבד אחר שהיו נעדרים, והוא עילת היצירה הראשונה. והיצירה היא שמירת תדירות מציאות הדבר אשר אין מציאותו כשלעצמה תדירות, ואין לו מגע עם מאומה מן העילות זולת עצמות היוצר, ויחס כל הדברים אליו הוא מבחינת שהוא יוצרם, או הוא אשר אין בינו לבין יצירתם אמצעי, ובאמצעותו תהיה עילת הדברים האחרים ביחס שווה, והוא אשר אין לפעולותיו הכללה ואינו עושה מה שעושה למען דבר אחר.
ז) וראשית הנבראים מאתו דבר אחד במניין והוא השכל הראשון, ונמצא בנברא הראשון ריבוי במקרה מפני שהוא אפשרי המציאות בעצמו מחוייב המציאות בראשון, מפני שהוא יודע עצמו ויודע את הראשון, ואין הריבוי אשר בו מחמת הראשון, כי אפשרות המציאות היא לעצמו, ויש לו מן הראשון אופן מן המציאות.
ח) ונמצא מן השכל הראשון מחמת שהוא מחוייב המציאות ויודע את הראשון שכל אחר, ולא יהיה בו ריבוי כי אם באופן שהזכרנו, ונמצא מאותו השכל הראשון השני מפני שהוא אפשרי המציאות ומפני שהוא יודע את עצמו הגלגל העליון במקורו וצורתו שהיא הנפש, הכוונה בזה ששני הדברים הללו נעשו סיבה לשני דברים כלומר: הגלגל והנפש.
ט) ונמצא מן השכל השני שכל אחר וגלגל אחר תחת הגלגל העליון, ונמצא ממנו זה מפני שהריבוי מצוי בו במקרה כפי שהזכרנו תחילה בשכל הראשון. ולפי זה ימצא שכל וגלגל משכל. ואין אנו ידועים כמות השכלים הללו והגלגלים כי אם באופן כללי, עד שיסתיימו השכלים הפועלים אל שכל פועל מופשט מן החומר ושם יסתיים מספר הגלגלים, ואין מציאות השכלים הללו זה מזה משתלשלת עד אין סוף. והשכלים הללו שונים במיניהם, כל אחד מהם מין בפני עצמו, והשכל האחרון מהם סיבת מציאות הנפשות הארציות מצד אחד, וסיבת מציאות ארבעת היסודות באמצעות הגלגלים מצד אחר.
הערת המתרגם: בר"ש השמיט "את האלוה", וראה דברי רבנו בהלכות יסודי התורה פ"ג הל' ט.
<h2>פרק [ה]</h2>
לעניין שהגלגלים חיים בעלי הגיון , כלומר: משיגים, הרי זה אמת ונכון גם מצד התורה. ושהם אינם גופים מתים כאש וכארץ כמו שדמו הסכלים, אלא הם כמו שאמרו הפילוסופים, בעלי חיים, נשמעים לאלוהיהם, משבחים ומהללים אותו שבח מסוים והלל מסוים , אמר השמים מספרים כבוד אל ומעשה ידיו מגיד הרקיע וגו' .
וכמה רחוק מהשכיל את האמת מי שחשב כי זה ביטוי המצב . והוא, כי לשון הגדה וסיפור אין הלשון העברי מניחם יחד כי אם על בעל דעה . והראיה הברורה שהוא מתואר מצבם בעצמם, כלומר: מצב הגלגלים, לא מצב למידות בני אדם בהם, אמרו "אין אומר ואין דברים בלי נשמע קולם" . הרי ביאר ופירש, שהוא מתאר את עצמם שהם משבחים לה' ומספרים נפלאותיו בלי מילים של שפה ולשון.
והוא הנכון, כי המשבח במילים אינו אלא מודיע מה שהצטייר לו, ועצם אותו הציור ! הוא השבח האמתי, אבל הביטוי בו הוא ללמד לזולת, או לברר לעצמו שהוא השיג. וכבר נאמר אמרו בלבבכם על משכבכם ודמו סלה כמו שביארנו , וזו ראיה תוריית לא יכחישנה כי אם סכל או מתעקש.
אבל השקפת חכמים בכך, איני רואה שהיא צריכה ביאור ולא ראיה, התבונן במה שתקנו בברכת הירח , ומה [קעה] שנכפל בתפילות ולשון המדרשות באומרו וצבא השמים לך משתחווים , ובאומרו ברן יחד ככבי בקר ויריעו כל בני אלהים , וזה הרבה בדבריהם. ובבראשית רבה אמרו באומרו יתעלה והארץ הייתה תהו , אמרו תוהא ובוהא, כלומר: נאנקת ומתעטפת על רוע חלקה. כלומר: הארץ אמרה, אני והן נבראנו כאחת - כלומר: הארץ והשמים העליונים חיים והתחתונים מתים.
הנה ביארו עוד כי השמים גופים חיים לא גופים מתים כיסודות.
וכבר נתבאר לך כי גם מה שאמר אריסטו שהגלגל משיג משכיל, מתאים לדברי נביאינו ונושאי תורתנו, והם החכמים ז"ל.
ודע כי כל הפילוסופים מסכימים על כך שהנהגת העולם הזה השפל נעשית בכוחות השופעים עליו מן הגלגל כפי שהזכרנו , ושהגלגלים משיגים את מה שהם מנהיגים, יודעים אותו. וגם זה אמרה אותו התורה, באמרה אשר חלק ה' אלהיך אותם לכל העמים , כלומר: שהוא עשאם אמצעיים להנהגת הברואים, לא שייעבדו.
ואמר בפירוש: ולמשול ביום ובלילה ולהבדיל וגו' . ועניין המשילה השליטה בהנהגה, והוא עניין נוסף על עניין האור והחושך, אשר הוא העילה הקרובה של ההוויה וההפסד . כי עניין האור והחושך הוא האמור עליו ולהבדיל בין האור ובין החושך . ומן המוכחש הוא שיהא המנהיג לאיזה דבר, בלתי יודע אותו הדבר שהוא מנהיגו .
אם נדע אמיתת ההנהגה על מה היא נאמרת כאן, ונרחיב בעניין זה בדיבור אחר .
הערות:
הערת המתרגם: ראה לעיל פ"ד הע' ,
הערת המתרגם: "נטק" בכל מקום מתרגם ר"ש "דבור" וכאן "משכילים" ושתיהן לדעתי בלתי נכונות.
הערת המתרגם: אפשר: וכאדמה.
הערת המתרגם: "ט'ן" מחשבה בלתי נכונה, ולפיכך תרגמתי כאן "דמו" אע"פ שאינה בדיוק לפי המקור.
הערת המתרגם: "טאעה" כל הראשונים מתרגמים "עבודה" וכך תרגם ר"ש. ואינו נכון לדעתי כי מושג זה הרבה יותר רחב ומקיף מאשר עבודה, ולפיכך תרגמתיו בכל מקום "משמעת". וכבר העירותי רבות על כך.
הערת המתרגם: אפשר לתרגם כן. ואפשר לתרגם "שבח נעלה והלל מרומם". וכך הבינו ר"ש ורי"ח. או בתרגום מילולי כמי שמתפעל מן הרוממות ואומר "איזה שבח ואיזה הלל".
הערת המתרגם: תהלים יט ב.
הערת המתרגם: כלומר: שפסוק זה מבטא את המצב שבו הם משמשים לבני אדם הוראה והוכחה על מציאות יוצרם ורוממותו. והדברים מכוונים כלפי רס"ג, כפי שבאר בספרו אמונות ודעות מאמר ב פרק י, ראה שם מהדורתי, ובפירושו לתהלים יט. ראה שם מהדורתי עמ' פג.
הערת המתרגם: וראיתי מן המפרשים שחשב להקשות על רבנו מן האמור באיוב יב ז-ח "שאל נא בהמות ותורך ועוף השמים ויגד לך או שיח לארץ ותורך ויספרו לך דגי הים". הרי נאמרו הגדה וסיפור שלא על מי שדרכו לדבר, ויש שאף העז פניו לומר שנעלם זה מרבנו. ואין מזה קושיא כלל, כי רבנו מפרש כפירוש רס"ג שם: ואילו היה אפשר שתשאל את הבהמות היו מורים אותך, או עוף-השמים היה מגיד לך, או תשיח לחית הארץ היו מורים לך ודגי הים מספרים לך זאת. וראה שם בתרגומו ובפירושו מהדורתי.
הערת המתרגם: תהלים יט ד.
הערת המתרגם: הדבר המושכל שהושג לבעל הדעה .
הערת המתרגם: שפעמים אדם לעצמו מבטא את מחשבותיו בפה כדי לבחון אם הוא הבין באמת כעין דברי שלמה במלכים א ג יג.
הערת המתרגם: תהלים ד ה.
הערת המתרגם: לעיל חלק א פרק נ, ופרק סד.
הערת המתרגם: "אשר במאמרו ברא שחקים וברוח פיו כל צבאם, חוק וזמן נתן להם שלא ישנו את תפקידם, ששים ושמחים לעשות רצון קונם" ראה סנהדרין מב א. ורבנו בהלכות ברכות פ"י הל' טז. והביטוי בכל המקורות העתיקים ברכת הירח, או ברכת הלבנה, ולא "קדוש לבנה" [קעה] כפי שהשתרש בטעות בפי המוני מקצת עדות.
הערת המתרגם: אפשר: "ומה שחוזר בתפילות". והוא כגון האמור בברכת יוצר אור: "מאורות נתן סביבות עוזו פינות צבאות קדושים רוממי שדי תמיד יספרו לאל קדושתו.. ומאורות אשר יצרת המה יפארוך סלה... אשר משרתיו עומדים ברום עולם ומשמיעים את קולם יחד בדברי אלהים חיים ומלך עולם".
הערת המתרגם: נחמיה ט ו. וראה סנהדרין צא ב.
הערת המתרגם: איוב לח ז. וראה חולין צא ב.
הערת המתרגם: פרשה ב ב.
הערת המתרגם: בראשית א ב.
הערת המתרגם: "תתואיל" כאדם הנאנק בסבלו ואומר תכופות אוי. ובר"ש "תאבל" ולא דק.
הערת המתרגם: "תתצ'וור" וכך תרגם רס"ג בתהילים קב א כי יעטף. ובר"ש "תצעק" ולא דק.
הערת המתרגם: "מתצוורא" בעל יכולת ציור שכלי.
הערת המתרגם: בעלי המסורת, מעתיקי השמועה.
הערת המתרגם: לעיל ח"א פרק עב.
הערת המתרגם: דברים ד יט.
הערת המתרגם: בראשית א יח.
הערת המתרגם: ראה לעיל ח"א פרק עב, ולקמן ח"ב פרק ל.
הערת המתרגם: כל האמור בפרק זה מצה רבנו בהלכות יסודי התורה פ"ג הל' ט.
הערת המתרגם: לקמן פ"ו.
<h2>פרק [ו]</h2>
לעניין שהמלאכים נמצאים, הנה זה ממה שאין צריך להביא עליו ראיה תוריית , כי התורה כבר הזכירה את זה בפירוש בכמה מקומות.
וכבר ידעת כי אלהים שם הדיינים: עד האלהים יבוא דבר שניהם , ולפיכך הושאל שם זה למלאכים, ולה' מפני שהוא דיין על המלאכים, ולפיכך אמר כי ה' אלהיכם וזה מדובר לכל מין האדם, ואחר כך אמר: הוא אלהי האלהים, כלומר: אלהי המלאכים , ואדוני האדונים אדון הגלגלים והכוכבים שהם אדונים לכל גוף זולתם.
זהו העניין, לא שיש אלהים ואדונים ממין האדם , כי הם פחותים מזה, ובפרט שאמרו אלהיכם כולל כל מין האדם המושל והנמשל . וגם לא יתכן שתהא [קעו] הכוונה בכך שהוא יתעלה אדון כל מה שחושבים בו אלהות מן האבן והעץ, כי אין תפארה ולא רוממות בכך שה' אדון האבן והעץ וחתיכת מתכת . אלא הכוונה שהוא יתעלה, הדיין על הדיינים כלומר: המלאכים ואדון הגלגלים.
וכבר קדם לנו במאמר זה פרק בו ביארנו שאין המלאכים גופים, וגם זה הוא אשר אמרו אריסטו. אלא שיש כאן שינויי שמות: הוא אומר שכלים נבדלים, ואנחנו אומרים מלאכים.
אבל מה שאמר הוא, שאלו השכלים הנבדלים הם גם אמצעיים בין ה' יתעלה לבין הנמצאים, וכי באמצעותם ינועו הגלגלים אשר זה סיבת הווית ההווים, הרי גם זה הוא לשון כל הכתובים , לפי שלא תמצא כלל פעולה שיעשנה ה' כי אם על ידי מלאך.
וכבר ידעת כי עניין מלאך - שליח , נמצא שכל מוציא פקודה לפועל הוא מלאך, עד שאפילו תנועות החי, ואף אותו שאינו הוגה, אמר בו הכתוב שהוא על ידי מלאך, אם הייתה אותה התנועה מלוי רצון ה' אשר נתן בו כוח שהניעו אותה התנועה . אמר: אלהי שלח מלאכה וסגר פום אריותא ולא חבלוני .
ותנועות אתון בלעם כולם על ידי מלאך .
עד שאפילו היסודות נקראים גם הם מלאכים, עשה מלאכיו רוחות משרתיו אש לוהט .
ויתבאר לך כי מלאך נאמר על השליח מבני אדם וישלח יעקב מלאכים .
ונאמר על הנביא ויעל מלאך ה' מן הגלגל אל הבוכים , וישלח מלאך ויוצאנו ממצרים .
ונאמר על השכלים הנבדלים הנראים לנביאים במראה הנבואה ,
ונאמר על הכוחות הנמצאים בבעלי חיים כמו שנבאר.
ודברינו כאן אינם אלא במלאכים, שהם שכלים נבדלים, שאין תורתנו מכחישה שהוא יתעלה מנהיג את המציאות הזו באמצעות המלאכים. לשון חכמים במה שאמרה תורה נעשה אדם בצלמנו , ובאומרו הבה נרדה , שאלה לשון רבים, אמרו, כביכול שאין הקב"ה עושה דבר עד שמסתכל בפמליא של מעלה .
והתפלא על אמרם, 'מסתכל', כי בלשון זה עצמו אומר אפלטון כי ה' מסתכל בעולם השכלים ושופעת ממנו המציאות.
ובכמה מקומות אמרו כך בסתם, אין הקב"ה עושה דבר עד שנמלך בפמליא של מעלה, ופמליא הוא הצבא בלשון יון . ובבראשית רבה נאמר עוד, ובמדרש קוהלת, את אשר כבר עשוהו , 'עשהו' לא נאמר אלא 'עשוהו' - כביכול הוא ובית דינו נמנו על כל אבר ואבר שבך והושיבו אותו על כנו שנאמר הוא עשך ויכוננך .
ונאמר עוד בבראשית רבה כל מקום שנאמר וה' - הוא ובית דינו.
ואין הכוונה בכל הלשונות הללו מה שמדמים הסכלים, [קעז] שיש שם דיבור - יתעלה - או מחשבה, או רעיון, או עצה והיעזרות ברעיון הזולת. והיאך ייעזר הבורא במה שברא? אלא כל זה ביאור, כי אפילו פרטי המציאות, אפילו בריאת אברי בעלי החיים כפי שהן, כל זה באמצעות מלאכים, כי כל הכוחות מלאכים.
וכמה חמור עוורון הסכלים, וכמה מזיק הוא. אילו אמרת לאדם מאותם המדמים שהם חכמי ישראל, כי ה' שולח מלאך, נכנס בבטן האשה ומצייר שם את העובר, היה הדבר מוצא חן בעיניו ומקבלו, ורואה שזו עצמה ויכולת ביחס לה' וחכמה ממנו יתעלה. על אף שהוא סבור כי המלאך גוף של אש בוערת שיעורו כדי שליש העולם בכללותו , וייראה לו כל זה אפשרי ביחס לה' .
אבל אם תאמר לו כי ה' נתן בזרע כוח מצייר, הקובע תבנית אברים אלו ותוארם, והוא המלאך ; או שכל הצורות מפעולות השכל הפועל, והוא המלאך , והוא שרו של עולם שמזכירים חכמים תמיד , ירתע מכך. מפני שאינו מבין עניין העצמה והיכולת האמיתית הזו, והיא המצאת הכוחות הפועלים בדבר אשר אינו נישג בחוש.
וכבר אמרו חכמים ז"ל בפירוש למי שהוא חכם, שכל כוח מן הכוחות הגופניים - מלאך, כל שכן כוחות המתפשטים בעולם . ושכל כוח יש לו פעולה מסוימת אחת, מיוחדת, ולא יהיה לו שתי פעולות.
בבראשית רבה , תני, אין מלאך עושה שתי שליחות, * ואין שני מלאכים עושין שליחות אחת, וזה הוא מצב כל הכוחות.
וממה שיחזק בדעתך שהכוחות האישיים הטבעיים והנפשיים נקראים מלאכים, אמרם בכמה מקומות, ועיקרו בבראשית רבה , בכל יום הקב"ה בורא כת של מלאכים, ואומרים לפניו שירה, והולכין להם.
וכאשר הקשו על לשון זה בלשון שמשמעו שהמלאכים קיימים , וכן נתבאר כמה פעמים שהמלאכים חיים וקיימים;
והייתה התשובה כי מהם קיימים ומהם כלים . וכך הוא הדבר באמת, שהכוחות הללו האישיים הווים נפסדים בתדירות, ומיני אותן הכוחות קיימים ואינם נפסדים.
ושם נאמר במעשה יהודה ותמר: אמר ר' יוחנן, בקש לעבור וזימן לו הקב"ה מלאך שהוא ממונה על התאוה , כלומר: כוח הקשוי. והנה קרא גם את הכוח הזה מלאך. וכך תמצאם תמיד אומרים מלאך שהוא ממונה על כך וכך. כי כל כוח שמינהו ה' יתעלה בדבר מן הדברים, הרי הוא מלאך הממונה על אותו דבר.
ולשון מדרש קוהלת: בשעה שאדם ישן, נפשו אומרת למלאך ומלאך אומר לכרוב. הרי ביארו למי שמבין ומשכיל, כי גם הכוח המדמה נקרא מלאך , ושהשכל נקרא כרוב , והנה כמה חשוב זה למי שיודע, וכמה כעור הוא אצל הסכלים.
אבל מה שכל צורה נראה בה המלאך היא [קעח] במראה הנבואה, הרי כבר דברנו בכך .
אתה מוצא נביאים רואים את המלאכים כאלו הוא איש אדם: והנה שלושה אנשים .
ומהם מי שרואהו כאילו הוא אדם מבעית ומבהיל, אמר ומראהו כמראה מלאך האלהים נורא מאוד .
ומהם מי שרואהו אש, וירא מלאך ה' אליו בלבת אש.
ושם נאמר: אברהם שהיה כוחו יפה נדמו לו כדמות אנשים, לוט שהיה כוחו רע נדמו לו כדמות מלאכים . וזה סוד נבואי עצום, ויבואו דברים בנבואה במה שראוי .
ושם נאמר עד שלא עשו שליחותן אנשים, ומשעשו שליחותן לבשו מלאכות.
התבונן היאך נתבאר מכל צד כי עניין מלאך הוא עשיית דבר, ושכל מראה מלאך אינו אלא במראה הנבואה וכפי מצב המשיג .
ואין במה שאמר אריסטו גם בעניין זה דבר שהוא נגד התורה. אלא מה שהוא חולק עלינו בכל זה, הוא היותו סבור שכל הדברים הללו קדומים, ושהם דברים חיוביים ממנו יתעלה כך, ואנחנו סבורים כי כל זה נברא, ושה' ברא השכלים הנבדלים ונתן בגלגל כוח התשוקה אליהן, והוא אשר ברא את השכלים והגלגלים, ונתן בהם הכוח הזה המנהיג. בזה אנו חולקים עליו, ועוד תשמע השקפתו והשקפת תורת האמת בחידוש העולם .
הערות:
הערת המתרגם: ראה לעיל פרק ד הע' ,
הערת המתרגם: ראה גם לקמן ח"ג פרק מה.
הערת המתרגם: לעיל ח"א פרק ב.
הערת המתרגם: שמות כב ח.
הערת המתרגם: אפשר: שופט.
הערת המתרגם: דברים י יז.
הערת המתרגם: וכאן הוא המקום היחיד שבו נקראו המלאכים אלהים, וכמ"ש בהלכות יסודי התורה פ"ב הל' ז.
הערת המתרגם: כוונת רבנו נגד תרגום אונקלוס שתרגם אלה דיינין ומרי מלכין.
הערת המתרגם: כלומר: היחס "כם" כולל כל מין האדם, ושתי תשובות משיב רבנו על אונקלוס, האחת שמין האדם בכללו פחות וירוד מכדי לקרוא לו אלהים ואדונים. ושנית הרי כל המין האנושי נכלל בתוך הכנוי "בם". ובר"ש "שאמרו אלהים" ובכך טשטש את העניין.
הערת המתרגם: אפשר: המנהיג והמונהג.
הערת המתרגם: אפשר: האבן והבקעת ולשון של מתכת.
הערת המתרגם: לעיל ח"א פרק מט.
הערת המתרגם: אפשר: נפרדים.
הערת המתרגם: תרגום מלולי: הספרים.
הערת המתרגם: ראה חגי א יג. ולקמן ח"ב פרק מב,
הערת המתרגם: "מנפד' אמר" מפעיל פקודה. ובר"ש "וכל עושה מעשה מציווה".
הערת המתרגם: אפשר: מילוי המטרה האלהית.
הערת המתרגם: הטבעית. וראה הקדמת רבנו לפירוש אבות הפרק השמיני. מהדורתי עמ' שצט ד"ה אבל הדבר.
הערת המתרגם: דניאל ו כג.
הערת המתרגם: במדבר כב כג-לג. וראה לקמן פרקים לב הע' , מב, מה, מח.
הערת המתרגם: תהלים קד ד. והרוח והאש מן היסודות, ולהשלמת העניין ראה גם יסודי התורה פ"ב הל' ד.
הערת המתרגם: בראשית לב ד. וראה בראשית רבה שם, אלו שלוחי בשר ודם.
הערת המתרגם: שפטים ב א.
הערת המתרגם: במדבר כ טז.
הערת המתרגם: לקמן ח"ב פרק מא.
הערת המתרגם: בר"ש "הכוחות החיוניות". ולדעתי אפשר גם לתרגם "הכוחות הבהמיים", וכמו שבאר לקמן בפרק זה במעשה יהודה ותמר.
הערת המתרגם: בראשית א כו.
הערת המתרגם: שם יא ז.
הערת המתרגם: במדרש הגדול שם ושם איתא עד שנמלך בפימליא.
הערת המתרגם: מעולם השכלים.
הערת המתרגם: ראה בבלי סנהדרין לח ב.
הערת המתרגם: "אלעסכר" הצבא. וכוונת רבנו גם לרמוז עם השם ה' צבאות. ובר"ש "המחנה" ונתחלפה לו במילת "אלמעסכר".
הערת המתרגם: יש סבורים שהיא מילה רומית Familia,.
הערת המתרגם: פרשה יב א.
הערת המתרגם: קוהלת ב יב.
הערת המתרגם: דברים לב ו
הערת המתרגם: פרשה נא ג. וראה גם ירושלמי סנהדרין פ"א הל' א. תנחומא פ' וירא טז. פסיקתא רבתי מג ג, [קעז]
הערת המתרגם: כעין "חלילה" ור"ש לא הבינה וכתב "שיש לו יתעלה דברים". ואף בלבל כל הבטויים דלקמן.
הערת המתרגם: שבעולם.
הערת המתרגם: סמאון. עיורון.
הערת המתרגם: ראה לקמן ח"ב פרק י. ושם ביאר שלישו של עולם. וראה גם בהלכות יסודי התורה פ"ב הל' ג.
הערת המתרגם: אנשי הכת הראשונה משלוש הכתות שמנה בפירושו לסנהדרין פ"י מ"א. ראה שם מהדורתי עמ' ר.
הערת המתרגם: כשיטת אבן רשד והנוהים אחריו.
הערת המתרגם: כשיטת אבן סינא והנוהים אחריו.
הערת המתרגם: ראה חולין ס, א. סנהדרין צד א. שמות רבה פרשה יז ד. ובפרקי ר' אליעזר פרק כז נאמר כי מיכאל שרו של עולם, והבן.
הערת המתרגם: כל כוחות הטבע הפועלים בעולם כגון החם והקור והלחות והיובש וכדומה.
הערת המתרגם: פרשה נ, ב.
* בכל כתבי היד שברשותי ושראיתי וגם בהוצאת מ. שליחות, וברור שהוו חלומה. ואין צורך לתוספת יוד.
הערת המתרגם: הפרטיים, הייחודיים.
הערת המתרגם: פרשה עח א. וראה איכה רבתי ג כג. חגיגה יד א.
הערת המתרגם: אפשר: יציבים.
הערת המתרגם: בבראשית רבה שם והא כתיב שלחני כי עילה השחר והגיע זמני לומר שירה... אמר ליה זה מיכאל וגבריאל שהן שרים של מעלה דכולא מתחלפין ואינון לא מתחלפין.
הערת המתרגם: בר"ש "ורמז" וטעות הוא.
הערת המתרגם: בראשית רבה פרשה פה ט.
הערת המתרגם: י כג. וראה גם ויקרא רבה פרשה לב ב.
הערת המתרגם: ולעיל ח"א פרק עג ד"ה הערה, ביאר רבנו שהמדמה מצוי לרוב בעלי החיים, וכבר נאמר ותרא האתון את מלאך ה'. וכדלעיל הע' .
הערת המתרגם: ובהלכות יסודי התורה פ"ב הל' ז נמצא כרוב בדרגה התשיעית מדרגות המלאכים. וראה לקמן ח"ג פרק א.
הערת המתרגם: "סמג" ותרגמתי "כעור" בתרגום רבנו בבבא קמא פ"ט מ"ד. וחז"ל משתמשים בה נקעח] לשמועה בלתי הוגנת, כי הא דקדושין ט ב כעורה זו ששנה רבי. ובר"ש "נמאס" וברוקו תף רי"ח.
הערת המתרגם: לעיל ח"א פרק מט.
הערת המתרגם: בראשית יח ב.
הערת המתרגם: שופטים יג ו. וראה לקמן ח"ב סוף פרק מב. ומבינייא רווחא שמעתא.
הערת המתרגם: שמות ג ב.
הערת המתרגם: בראשית רבה פרשה נ, ג.
הערת המתרגם: לקמן ח"ב פרקים מד--מה.
הערת המתרגם: כפי דרגתו ומעלתו בהשגת המושכלות.
הערת המתרגם: לקמן פרקים יג--יז.
חלק שני
<h2>פרק [ז]</h2>
כבר ביארנו שיתוף שם מלאך, ושהוא כולל השכלים והגלגלים והיסודות, כי כולם מוציאים פקודה לפועל .
אבל אל יעלה בלבך כי הגלגלים או השכלים בדרגת שאר הכוחות הגופניים, אשר הם טבע ואינם משיגים פעולתם, אלא הגלגלים והשכלים משיגים פעולותיהם, ובעלי בחירה ומנהיגים, אבל לא כבחירתנו ולא כהנהגתנו, שהם כולם בדברים מתחדשים .
כבר אמרה תורה עניינים בהם העירה לנו על כך:
אמר המלאך ללוט, כי לא אוכל לעשות דבר וכו' ,
ואמר לו להצלתו הנה נשאתי פניך גם לדבר הזה ,
ואמר השמר מפניו ושמע בקולו אל תמר בו כי לא ישא לפשעכם כי שמי בקרבו .
כל אלה יורוך על השגתם את פעולותיהם, ושיש להם רצון ובחירה בהנהגה שנתמנו עליה, כמו שיש לנו רצון במה שנמסר לנו וניתנה לנו יכולת עליו בעיקר הוייתנו, אלא שאנחנו לפעמים עושים באופן גרוע , וקדם ההעדר להנהגתנו ופעולתנו.
אבל השכלים והגלגלים אינם כן אלא עושים הטוב תמיד, ואין אצלם כי אם הטוב, כמו שנבאר בכמה פרקים , וכל אשר להם מצוי בשלמות ובפועל תמיד מאז שנמצאו. [קעט]
הערות:
הערת המתרגם: לעיל פרקים ד"-ו.
הערת המתרגם: אעשר: מפעילי פקודה. ובר"ש "עושים מציווה".
הערת המתרגם: שבחירתנו היא תשאה של מצבים המתחדשים תמיד. וכך הנהגתנו, מה שאין כן הנהגת השכלים שהנהגתם צפויה מראש.
הערת המתרגם: בראשית יט כב. וזה מראה שאין בחירתו כבחירתנו אלא כפוף הוא וכשיועבד לשליחותו.
הערת המתרגם: שם יט כא. הרי שהוא בחירי במסגרת שליחותו.
הערת המתרגם: שמות כג כא.
הערת המתרגם: "ארמידה ואכיתיאר" על הבדל מושגי מונחים אלה כתב אבי נצר במאמרו "אלמסאיל אלפלספיה" קטע , הבהירה היא שיקדם האדם ואז יבחר את הדברים האפשריים. וישמר הרצון גם על דברים בלתי אפשריים, כגון שיתאוה האדם שלא ימות, והרצון כללי יותר מן הבחירה, כי כל בחירה רצון ואין כל רצון בחירה.
הערת המתרגם: בוחרים לעשות הרע.
הערת המתרגם: לקמן פרקים י--יא.
הערת המתרגם: שאין אצלם דבר בכוח.[קעט]
<h2>פרק [ח]</h2>
מן ההשקפות הקדומות הנפוצות אצל הפילוסופים והמוני בני אדם, כי לתנועת הגלגלים קולות נוראים מאוד ועצומים, והייתה ראיתם על כך במה שאמרו כי הגופים הקטנים אשר אצלינו, אם נעו תנועה מהירה ישמע להם שאון עצום והד מחריד, כל שכן גופי השמש והירח והכותבים כפי גדלם ומהירותם.
וכל קבוצת פיתאגורס סבורים שיש להם קולות ערבים קצובים על אף גדלם, כקצב לחני המוסיקה. והם נותנים סיבות למה שאין אנו שומעים אותן הקולות הנוראים העצומים .
והשקפה זו ידועה גם באומתנו. הנך רואה חכמים מתוארים עוצם קול השמש בעת מרוצתה בכל יום בגלגל , וכך מתחייב בכל .
אבל אריסטו דוחה את זה ומבאר שאין להן קול, אתה תמצא את זה בספרו על השמים , ומשם תבין את זה.
ואל יהא מוזר בעיניך שהשקפת אריסטו חולקת על השקפת חכמים ז"ל בזה, כי השקפה זו, כלומר, אם יש להן קולות, נספחת לדעה 'גלגל קבוע ומזלות חוזרים' . וכבר ידעת שהכריעו השקפת חכמי אומות העולם על השקפתם בעניינים הללו של התכונה, והוא אומרם בפירוש "ונצחו חכמי אומות העולם" .
וזה נכון, כי הדברים העיוניים לא דיבר בהם כל מי שדיבר אלא כפי שהביאו אליו העיון, ולפיכך צריך לסבור מה שנתקיימה ההוכחה עליו . [קפ]
הערות:
הערת המתרגם: בריש "קעקוע עצום וצלול" ואיני יודע מהו,
הערת המתרגם: פילוסוף יווני נודע, על שיטתו דן אריסטו בארוכה בספרו מטפיזיקה ספר א פרק ה.
הערת המתרגם: על פיתגורס עצמו מספרת האגדה היוונית שהוא היה שומע את הקולות הללו.
הערת המתרגם: ביומא כ, ב: מפני מה אין קולו של אדם נשמע ביום כדרך שנשמע בלילה, מפני גלגל חמה שמנסר ברקיע כחרש המנסר בארזים ... אלמלי קול גלגל חמה נשמע קול המונה של רומי ..., שלושה קולות הולכין מסוף העולם ועד סופו ואלו הן קול גלגל חמה. והשווה בראשית רבה פרשה ו יב,
הערת המתרגם: בכל יתר הכוכבים.
הערת המתרגם: ספר ב פרק ט. ומשם העתיק רבנו את דעות פיתגורס.
הערת המתרגם: פסחים צד ב. ומזלות הם הכוכבים, וכדלקמן פ"י.
הערת המתרגם: לפנינו בש"ס הושמט קטע זה. ואין ספק שבהשפעת "חכמים" המתקשים להודות על דבר שהוא היפך דעתם הושמטה. ודברי רבנו תמוהים מעט, פתח "בתנועת הגלגלים" שהקולות הם של תנועת הגלגל. וסיים שלפי הדעה גלגל חוזר ומזלות קבועים כפי ש"הוכח" עד ימיו אין להם קולות וכשיטת אריסטו. והיאך יתכן שכל כוכב לבדו יש לו קול וכל הגלגל עם כוכבו אין לו קול? ולעצם הדבר אחרוני חכמי דורות ימי הבינים חזרו לאמת שיטת חכמי ישראל וכמ"ש הישר מקאנדיא בספר אלים. ואין צורך כיום להאריך בהנחות אלה כיון שהם שייכים לתחום הארכיאולוגיה האסטרונומית, גם גלגל חוזר וגם גלגל קבוע, וראה הע' דוד כהנא בספרו גלילות הארץ (בוקארעסט תר"מ) עמוד . וראה גם לקמן פרק כד.
הערת המתרגם: וכך פסק בהלכות קדוש החודש פי"ג הל' כד: ומאחר שכל אלו הדברים בראיות ברורות הם שאין בהם דופי... אין חוששין למחבר בין שחברו אותם נביאים בין שחברו אותם האומות. ע"ש. ואם יורשה לי הייתי אומר כי מה שכתב רבנו כאן "וזה נכון" אינו מוסב על עצם הדבר עם גלגל חוזר ומזלות קבועים או להיפך, אלא- על עצם החזרה באופן כללי, כלומר: שמידה זו נכונה בהחלט שיחזור האדם מדבר בלתי נכון שבידו, יהיה הצד שכנגד מי שיהיה, אם כי חוזר רבנו לקמן פרק יט על הדעה גלגל חוזר ומזלות קבועים כנכונה.
<h2>פרק [ט]</h2>
כבר ביארתי לך, כי מספר הגלגלים לא היה מדויק בזמן אריסטו, וכי אשר מנו הגלגלים [קפ]
בזמנינו תשעה, לא מנו אלא העיגול האחד הכולל מספר גלגלים כפי שמתבאר למי שעיין במדעי התכונה, ולפיכך אל יהו מוזרים בעיניך גם דבר אחד החכמים ז"ל שני רקיעים הם שנאמר הן לה' אלהיך השמים ושמי השמים . כי אומר דבר זה מנה עיגול כל הכוכבים עיגול אחד, כלומר: הגלגלים אשר בהם כוכבים, ומנה עיגול הגלגל המקיף אשר אין כוכב בו גלגל שני, ואמר שני רקיעים הם.
ואני אקדים לך הקדמה שיש לה צורך לעניין שיש לי בו מטרה בפרק זה, וזו היא.
דע, כי גלגל נוגה וכוכב יש בהם מחלוקת בין אנשי המדע הראשונים אם הם למעלה מן השמש או תחת השמש, לפי שאין שם הוכחה שתורנו על סדר שני העיגולים הללו. והייתה שיטת כל הראשונים כי עיגולי נוגה וכוכב מעל השמש, דע זה והבינהו היטב.
ואחר כך בא בטלמיוס והכריע שהם למטה, ואמר שהוא היותר נראה באופן טבעי שתהא השמש באמצע, ושלושה כוכבים מעליה ושלושה תחתיה.
ואחר כך באו אנשים אחרונים בספרד והתמחו במדעים מאוד, וביארו כפי הקדמות בטלמיוס כי נוגה וכוכב מעל השמש. וכבר חיבר בזה אבן אפלח האשבילי, אשר נפגשתי עם בנו סופר ידוע.
ואחר כך חקר בעניין זה הפילוסוף הנעלה אבו בכר אבן אלצאיג, אשר למדתי אצל אחד מתלמידיו, והראה דרכי למידות שכבר העתקנוה ממנה, שלפיהן רחוק שיהו נוגה וכוכב מעל השמש . אלא שמה שאמר אבו בכר הוא ראיה להרחקת הדבר, לא ראיה שהוא נמנע.
כללו של דבר, יהיה הדבר כך או לא יהיה, הנה כל הראשונים היו מסדרים נוגה וכוכב מעל השמש, ולפיכך היו מונים העיגולים חמשה:
עיגול הירח הקרוב אלינו בלי ספק,
ועיגול השמש שהוא עליו בהחלט,
ועיגול חמשת כוכבי הלכת ,
ועיגול הכוכבים הקבועים ,
והגלגל המקיף את הכל אשר אין בו כוכב.
ונמצא מניין העיגולים המצוירים, כלומר: עיגולי הצורות אשר בהם כוכבים, כי כך היו הקדמונים קוראים את הכוכבים צורות כפי שידוע בספריהם, יהיה מנינם ארבעה עיגולים:
עיגול הכוכבים הקבועים,
עיגול חמשת כוכבי הלכת,
ועיגול השמש,
ועיגול הירח,
ולמעלה מכולם גלגל אחד חלק אין בו כוכב.
ומניין זה הוא לדעתי יסוד גדול מאוד לעניין שעלה בדעתי ולא ראיתיו בפירוש לאחד הפילוסופים , אבל מצאתי בדברי הפילוסופים ודברי חכמים מה שהעירני עליו, והנני מזכירו בפרק זה ואבאר העניין [קפא]
הערות:
הערת המתרגם: לעיל ח"ב פרק ד. וראה מטפיזיקה ספר יא פרק ח שהוא מונה ארבעים וששה גלגלים, ועל מספרים [קפ] אלה מדבר הוא שם בהיסוס רב.
הערת המתרגם: ר"ש הוסיף משלו "וחשבוהו לאחד".
הערת המתרגם: חגיגה יב ב.
הערת המתרגם: דברים י יד.
הערת המתרגם: ונקרא גם כותב, או כוכב חמה. מרקוריוס.
הערת המתרגם: בעל ספר אלמגסטי, אשר כמה מספריו באסטרולוגיה תרגם הראב"ע לעברית, ואינו תלמי המלך כפי שטועים רבים לחשוב. וראה לקמן פכ"ד הע' .
הערת המתרגם: נוסף על ראיותיו המדעיות שגם ההכרע הסדורי מחייב כן.ולקמן כתב רבנו שהאחרונים ביארו ע"פ הקדמות בטלמיוס.
הערת המתרגם: בר"ש "אחרים" וט"ס הוא:
הערת המתרגם: שמו המלא אבו מחמד גאבר אבן אפלח. וספרו "כתאב אלהיאה". ונקרא גם "אצלאח אלמגסטי" שם קבע כי מאדים ונוגה קרובים לארץ מן השמש. נולד באשביליה ומת בסביבות
ובסביבות כתב רבנו ספרו זה, כלומר: כארבעים שנה לאחר מות אבן אפלח. מלומד זה מזכירו רבות ר' זרח ב"ר נתן בשאלותיו ליש"ר מקנדיאה. כמובא בספר אלים.
הערת המתרגם: שמו המלא אבו בכר מחמד אבן יחיא אבן אלצאיג. ומכונה גם בשם אבן באג'ה. וכבר הזכירו רבנו לעיל ח"א פרק עד ד"ה הדרך השביעי ולקמן פרק כד וח"ג פרק כט.
הערת המתרגם: ובהלכות יסודי התורה הל' א כתב כי גלגלי כוכב ונגה למטה מן השמש. ע"ש. ואין להאריך בדברים הללו כיון שהם כיום שייכים לתחום הארכיאולוגיה האסטרונומית.
הערת המתרגם: "אלמתחיירה" ור"ש תרגם תרגום מלולי "הנבוכים". והכוונה ליתר כוכבי הלכת, שבתאי, צדק, מאדים, נגה, כוכב. ובאמת חכמי הטבע והאסטרונומיה הקדמונים קראום "נבוכים" מפני שנדמה להם שהם נבוכים במהלכם, ואין תנועתם סדירה, שנוגה וכוכב מקדימים זה את זה חליפות, ושבתאי וצדק ומאדים פעמים מקדימים ופעמים מאיטים, ונראים אף כנסוגים. ולפי השקפות הללו צדק הר"ש בתרגומו.
הערת המתרגם: אפשר: כוכבי השבת.
הערת המתרגם: כלומר: הקשר בין מספר הארבעה או החמישה האלה עם הרמז למסתרי [קפא] המרכבה וכפי שיתבאר בפרק י. ולא כהנרבוני, שדימה שכוונת רבנו למספר החמישה, ולגלג עליו, כי עצם המספר אינו שייך לפילוסופים אלא לאסטרונומים, ורמות רוחא נקטיה.
<h2>פרק [ י ]</h2>
ידוע ומפורסם בכל ספרי הפילוסופים, כאשר דברו בהנהגה אמרו, כי הנהגת העולם הזה השפל כלומר: עולם ההוויה וההפסד, אינו אלא בכוחות השופעים מן הגלגלים, וכבר הזכרנו את זה כמה פעמים .
וכן תמצא הכמים ז"ל אומרים, אין לך כל עשב ועשב מלמטה שאין לו מזל ברקיע מכה אותו ואומר לו גדל, שנאמר הידעת חקות שמים אם תשים משטרו בארץ .
ומזל קוראים גם לכוכב , תמצא את זה מפורש בתחילת בראשית רבה , שם אמרו, יש מזל שהוא גומר הילוכו לשלושים יום, ויש מזל שהוא גומר הילוכו לשלושים שנה.
הנה בארו בלשון זה כי אפילו פרטי ההוויה יש להן כוחות כוכבים מיוחדים להן, ואף על פי שכל כוחות הגלגל מתפשטים בכל הנמצאים. אלא שיש גם כוח כוכב מסוים מיוחד במין מסוים כפי שהמצב בכוחות הגוף האחד , לפי שכל המציאות דבר אחד כפי שהזכרנו .
וכך אמרו הפילוסופים: כי יש לירח כוח נוסף ומיוחד ביסוד המים, והראיה לכך תוספת הימים והנהרות בתוספת הירח, וחסרונם בחסרונו, וחלות ההתפשטות בימים עם הופעת הירח והנסיגה בחזרתו, כלומר: עליתו וירידתו ברבעי הגלגל, כפי שהדבר פשוט וברור אצל מי שהתחקה על כך.
אבל מה ששביב השמש מניע יסוד האש, הרי הדבר פשוט מאוד, כפי שאתה רואה מהתפשטות החום במציאות עם השמש, והתגברות הקור בהתרחקה מאיזה מקום או בשקיעתה ממנו , וזה פשוט מכדי להאריך בו.
ועלה בליבי כאשר ידעתי זאת, כי ארבע עיגולים הללו המצויירים, עם ששופעים מכללותן כוחות בכל ההוויה והם סיבתם , יש לכל עיגול יסוד מארבעת היסודות. אותו העיגול מקור כוח אותו היסוד באופן מיוחד, והוא המניע אותו תנועת ההוויה בתנועתו, ויהיה עיגול הירח מניע המים, ועיגול השמש מניע האש, ועיגול שאר כוכבי הלכת מניע האויר, ולרוב תנועתן ושינוייהם וחזרתן ועמידתם ושהייתם, רבה התגוונות האויר ושינויו והצטמצמותו והתפשטותו במהירות, ועיגול הכוכבים הקבועים מניעים הארץ. ויתכן כי בשל כך קשתה תנועתה מלקבל ההתפעלות וההתמזגות מחמת אטיות הכוכבים הקבועים בתנועתם.
וכבר העירו על ייחוד הכוכבים הקבועים לארץ, באמרם כי מניין מיני הצמחים כמניין אחדי כוכבים מכללות הכוכבים .
וכך אפשר שיהא הסדר:
שיהו העיגולים ארבעה,
והיסודות הנעים מחמתם ארבעה,
והכוחות השופעים מהם במציאות באופן כללי ארבעה כוחות כמו שביארנו.
וכן סיבות כל תנועה גלגלית ארבע סיבות, והם:
תבנית הגלגל כלומר: עגילותו,
ונפשו,
ודעתו אשר בה ישכיל כמו שביארנו ,
והשכל הנבדל שהוא חישוקו.
והבן זה היטב. וביאורו, כי אלמלי שתבניתו באופן זה, לא היה אפשר כלל שינוע תנועה סיבובית ברציפות, לפי שלא תתכן רציפות תנועה חוזרת כי אם בתנועה הסיבובית בלבד. אבל התנועה הישרה, ואפילו היה הנע חוזר באותו המרחק עצמו כמה פעמים, לא תהיה התנועה רצופה, לפי שיש תנוחה בין כל שתי תנועות נגדיות כפי שהוכח במקומו.
הנה נתבאר כי מהכרח רציפות התנועה החוזרת באותו מרחק עצמו, שיהא הנע - נע בסיבוב. ולא ינוע כי אם בעל נפש. הרי נתחייבה מציאות הנפש, והכרחי שיהא גורם לתנועה, והוא הציור ותשוקת דבר שהצטייר כפי שביארנו. וזה לא יצא כאן כי אם בדעה, הואיל ואינה בריחה מבלתי מתאים ולא דרישת מתאים. והכרחי שיהא מצוי מסוים, הוא אשר הושכל, והייתה התשוקה לו כמו שביארנו.
נמצאו אלה ארבע סיבות לתנועת הגלגל, וארבעה אופנים מן הכוחות הכלליים השופעים ממנו אלינו, והם:
כוח הויית הדוממים ,
וכוח הנפש הצמחית,
וכח הנפש החיונית,
וכוח הנפש ההוגה,
כמו שביארנו .
ועוד, שכאשר תבחן פעולות הכוחות הללו, תמצאם שני מינים:
הויית כל מתהווה,
ונצירת אותו המתהווה,
כלומר: נצירת מינו תמיד, ונצירת פרטיו זמן מסוים . וזהו עניין הטבע שאומרים שהוא חכם, מנהל, משגיח בהמצאת החי באומנות כאילו מחשבתית , משגיח בנצירתו וקיומו בהמצאת כוח מצייר, הוא סיבת מציאותו.
וכוחות מזינים הם סיבת קיומו ונצירתו הזמן האפשרי, הכוונה הוא אותו הדבר האלהי שמגיעים ממנו שתי פעולות אלו באמצעות הגלגל.
וזה מספר הארבעה הוא נפלא ומקום התבוננות, במדרש ר' תנחומא אמרו כמה מעלות היו בסולם - ארבע , כלומר: אמרו והנה סלם מוצב ארצה . ובכל המדרשות מזכירים כי ארבע מחנות של מלאכים הם ונכפל דבר זה .
וראיתי באחת הנוסחאות 'כמה מעלות היו בסולם שבע'. אבל כל הנוסחאות וכל המדרשות מסכימים, כי מלאכי אלהים אשר ראה עולים ויורדים היו ארבעה לא יותר, שנים עולים ושנים יורדים, ושהארבעה נפגשו במעלה אחת ממעלות הסולם, ונעשו הארבעה בשורה אחת, השנים העולים והשנים היורדים . עד שלמדו מכך כי רוחב הסולם היה כשיעור עולם ושליש במראה הנבואה, כי רוחב המלאך האחד במראה הנבואה כשיעור שליש העולם, שנאמר וגויתו כתרשיש , ונמצא רוחב הארבעה עולם ושליש.
ובמשלי זכריה כאשר תואר ארבע מרכבות יוצאות מבין שני ההרים וההרים הרי נחושת , אמר בפירושו אלה ארבע רוחות השמים יוצאות מהתיצב על [קפג] אדון כל הארץ , והרי הן עילת כל מה שמתחדש. ומה שהזכיר נחושת, וכן אמרו נחושת קלל , סקר בכך שיתוף מסוים, ותשמע עוד הערה בכך .
אבל אמרם כי המלאך שליש העולם, והוא אמרם בבראשית רבה בלשון זה, שהמלאך שלישו של עולם, הוא פשוט מאוד, וכבר ביארנו את זה בחבורנו הגדול בהלכות , כי כל הנבראים שלושה חלקים:
השכלים הנבדלים והם המלאכים,
והשני גופי הגלגלים,
והשלישי החומר הראשוני כלומר: הגופים תמידי השינוי אשר תחת הגלגל.
ככה יבין מי שרוצה להבין החידות הנבואיות, ויתעורר מתרדמת הפתיות , וינצל מתהום הסכלות וירום אל העליונים.
אבל מי שטוב לו לצלול בים סכלותו וירד מטה מטה אינו צריך ליגע גופו ולא לבו, יתרוקן מכל תנועה, והוא ירד למטה באופן טבעי.
ולכן הבן כל מה שנאמר ובחנהו.
הערות:
הערת המתרגם: ובאופן מיוחד לעיל ח"ד פרק עב ד"ה ודע ובחלק זה פ"ה.
הערת המתרגם: בראשית רבה פרשה י, ז.
הערת המתרגם: איוב לח לג.
הערת המתרגם: כלומר: מלבד השם הידוע לאותן שתים עשרה צורות דמיוניות של גושי כוכבים שהם נקראים מזלות.
הערת המתרגם: פרשה י, ד. ורבנו הביא קטע מסורג מלשון המדרש.
הערת המתרגם: כל עשב ועשב.
הערת המתרגם: שהריח מיוחד באף, והטעם בחיך, וכדומה.
הערת המתרגם: אפשר: יחידה אחת.
הערת המתרגם: לעיל ח"א פרק עב.
הערת המתרגם: יש שתמהו על שכתב רבנו "הפילוסופים" בעת שהמדובר הוא במדעי הטבע ולא בפילוסופיא במובנה המקובל. והם לא שתו לב לעיקר הרכב המילה, כפי שפירשה אבי נצר, הובא במאמר "תרגמה' אבי נצר", שהוא "העדפת החכמה" ולא חשוב מאיזה סוג שהוא. וכפי שכתב רבנו בספרונו מילות ההגיון שער ארבעה עשר.
הערת המתרגם: "אקבאל" הופעת יפעה והצלחה, והכוונה בחציו הראשון של החידש. ובר"ש "עם הקדים הירח" וגרם לאפודי טעות בהבנה.
הערת המתרגם: כי רק חצי מסלולו - גלגלו - מעל לאופק, רבע בעליה.
הערת המתרגם: מעילות, והרבע השני בירידה.
הערת המתרגם: בהתרחקה כשיזה מקום בנטיות הקיץ והחורף או בשקיעתה היומית.
הערת המתרגם: בר"ש "אע"פ" ולא דק.
הערת המתרגם: על ידי התנועה הכללית וכדלעיל ח"א פרק עב, ובהלכות יסודי התורה פ"ר הל' ו.
הערת המתרגם: בר"ש "הנבוכים" וראה לעיל פ"ט הע' .
הערת המתרגם: אפשר: ודחיסותו. ובר"ש "והתקבצו".
הערת המתרגם: אפשר: כבדה תנועתה. ובר"ש "התאחרה תנועתה".
הערת המתרגם: וכדלעיל [קפב] הע' .
הערת המתרגם: לעיל ח"א פרק עב.
הערת המתרגם: לעיל ח"ב פרק ד.
הערת המתרגם: שם, ובפתיחת חלק זה הקדמה שלוש עשרה.
הערת המתרגם: הציור המחשבתי.
הערת המתרגם: התנועה.
הערת המתרגם: אפשר: המשתלחים. ובר"ש הבאות תחילה.
הערת המתרגם: בר"ש "המחצבים". והכוונה בעיקר למתכות לכל מיניהם.
הערת המתרגם: לעיל ה"א פרק עב.
הערת המתרגם: נצירת המין תמיד שמין הצומח למשל קיים על האדמה מאז הבריאה, ואילו נצירת פרטיו כל עץ או שיח זמן מסוים, אם שנים אחדות, או עשרות, או מאות.
הערת המתרגם: אמרה זו כתבה רבנו בספרו הנהגת הבריאות מהד' מונטנר עמ' בשם אפוקראט. וכיוצא בכך בשם גאלינוס, ובשם אבו בכר מחמד אבן זכריה אלראזי. וראה גם ספר הקצרת לרבנו מהד' מונטנר פרק יג עמ' והלאה. וראה גם הפוליטיקה לאריסטו ספר א שהרי אין הטבע כפי קחונו אומרים עושה מאומה לבטלה.
הערת המתרגם: "כאלמהניה", כאלו מלאכת מחשבת.
הערת המתרגם: כלומר: כל הכוחות הללו, הם אותו הדבר האלהי שהוטבע בתנועת הגלגל.
הערת המתרגם: בכל נוסחי התנחומא שבידנו אין לשון זה.
הערת המתרגם: בראשית כח יב.
הערת המתרגם: ראה פרקי ר' אליעזר פ"ד. במדבר רבה פרשה ב ט.
הערת המתרגם: כלומר: שעניין זה חוזר בהרבה מקומות בדברי חז"ל.
הערת המתרגם: השווה לעיל ח"א פרק טו. ובהערה על המכתב המיוחס לרבנו אל ר' חסדאי הלוי הספרדי. והשווה יסודי התורה פ"ז הל' ג.
הערת המתרגם: בראשית רבה פרשה סח יז. וראה חולין צא ב.
הערת המתרגם: דניאל י,ו.
הערת המתרגם: זכריה ו א.[קפג]
הערת המתרגם: שם ו ה.
הערת המתרגם: דניאל י,ו. יחזקאל א ז.
הערת המתרגם: לקמן ח"ב סוף פרק כט. וסוף פרק מג.
הערת המתרגם: "אלפקה" תורת הדינים וההלכות. והוא בהלכות יסודי התורה פ"ב הל' ג. ובר"ש "חבורנו הגדול בתלמוד".
הערת המתרגם: "אלגפלה" פתיות, העלם, וכך מתרגם רס"ג בכל מקום. ובר"ש "השכחה" ואינו נכון כאן, וראה פירוש רבנו למשנה שבת פי"ט הע' מהדורתי.
הערת המתרגם: במקור "בחאר" ימים. לשון רבים,
הערת המתרגם: על דרך הכתוב =דברים כח מג.
הערת המתרגם: "יתכ'לי" יתרוקן, יתערטל, ישתחרר. ובר"ש "יניח התנועה" והדברים ברורים שאין הסכלות צריכה עשייה, והחידלון הוא עשייתה.
<h2>פרק [יא]</h2>
דע כי עניני התכונה האמורים הללו, אם קראם והבינם אדם למודי בלבד, יחשוב שהם הוכחה גמורה שצורת הגלגלים ומנינם כך הוא. ואין הדבר כך, ולא זו מטרת מדעי התכונה, אלא יש מהם דברים מוכחים שהם כך, כפי שהוכח שמסלול השמש מסלול נוטה מקו המשווה וזה דבר שאין בו ספק, אבל אם יש לו גלגל מחוץ למרכז, או גלגל סיבוב - לא הוכח. וזה ממה שאין בעל התכונה שם אליו לב, כי מטרת המדע הזה, הנחת תכונה שבה אפשר שתהא תנועת הכוכב אחת סיבובית, שאין בה לא מהירות ולא איטיות ולא שינוי, [קפד] ותהיה התוצאה מאותה התנועה מתאימה למה שנראה.
וישתדל עם זאת * למעט את התנועות ומניין הגלגלים ככל האפשר, לפי שאם יכולנו דרך משל להניח תכונה שבה יתקיים הנראה מתנועת כוכב זה בשלושה גלגלים, ותכונה אחרת יתקיים בה אותו הדבר עצמו בארבעה גלגלים, הרי עדיף שנסמוך על התכונה מעוטת מניין התנועות . ולפיכך בחרנו בשמש יציאת המרכז על הנחת גלגל סיבוב כפי שהזכיר בטלמיוס .
ולפי העניין הזה כאשר השגנו תנועות כל הכוכבים הקבועים תנועה אחת בלתי משתנית, ואין מקומותיהם משתנים זה מזה , הנחנו שכולם בגלגל אחד. ואינו נמנע שיהא כל כוכב מהן בגלגל ויהיו כל תנועותיהם שוות, וכל אותם הגלגלים על צירים שווים , ויהיו אם כן השכלים כמניין הכוכבים, כמו שנאמר היש מספר לגדודיו כלומר: לריבויים, לפי שהשכלים והגופים השמימיים וכל הכוחות הכל גדודיו, והכרחי שיסוכמו מיניהם במניין .
ואפילו אם יהיה הדבר כך, לא ישתבש הסדר שקבענו במה שמנינו גלגל הכוכבים הקבועים עיגול אחד, כמו שאנו מנינו חמשת גלגלי כוכבי הלכת על אף ריבוי גלגליהם עיגול אחד, כי כבר הבנת את המטרה, שהיא:
למנות כל הכוח אשר השגנו במציאות השגה כללית, מבלי להתעכב בדיוק אמיתת השכלים והגלגלים.
אלא כל המטרה, שכל הנמצאים מלבד הבורא יתעלה, נחלקים לשלושה חלקים:
האחד השכלים הנבדלים,
והשני הגופים הגלגליים שהם נושאים לצורות קבועות שאין הצורה עוברת בהם מנושא לנושא, ואין אותו הנושא משתנה בעצמו,
והשלישי אלו הגופים ההווים הנפסדים אשר חומר אחד כולל את כולם , ושההנהגה שופעת מאת ה' יתעלה על השכלים לפי מעלותיהם, ומן השכלים שופע מהם ממה שקיבלו טובות ואורות על גופי הגלגלים, ושופע מן הגלגלים כוחות וטובות על זה הגוף ההווה הנפסד בעוצם מה שקבלו ממקורם .
ודע, שכל משפיע טוב מסוים בדירוג הזה, אין מציאות אותו המשפיע ומטרתו ותכליתו השפעת זה המושפע בלבד, כי יתחייב מזה דבר בטל בהחלט, לפי שהתכלית יותר נעלה מן הדברים שהם בגלל התכלית, ואם כן היה מתחייב שתהא מציאות היותר נעלה ויותר שלם ויותר נכבד בגלל היותר שפל, ודבר זה לא ידמהו משכיל .
אלא הדבר כפי שאבאר, והוא, שהדבר השלם באיזה אופן של שלמות יש שאותה השלמות בו כדי שלמות עצמו [קפה] ולא תעבור ממנו שלמות לזולתו, ויש שתהא שלמותו בכדי שתעדף ממנו שלמות לזולתו.
כאלו תאמר על דרך המשל, שיש אדם שיהא לו ממון מה שממלא צרכיו בלבד ולא יעדף לו ממנו מה שישפיע בו לזולתו, ואחר יש לו ממון מה שיעדף לו ממנו כדי להעשיר אנשים רבים, עד שהוא נותן לאדם אחר שיעור שיהא בו גם אותו אדם עשיר, ויעדף לו מה שיעשיר בו אדם שלישי.
כך הוא הדבר במציאות: שהשפע המגיע ממנו יתעלה להמצאת שכלים נבדלים, שפע גם מאותם השכלים כהמצאת זה את זה עד השכל הפועל , ושם נפסקה המצאת הנבדלים. וכל נבדל שפעה גם ממנו מציאות מסוימת , עד שנסתיימו הגלגלים אצל גלגל הירח, ואחריו הגוף הזה ההווה הנפסד , כלומר: החומר הראשוני ומה שהורכב ממנו, וכל גלגל מגיעים ממנו כוחות אל היסודות, עד שנפסקה שפיעתם עם תכלית ההוויה וההפסד .
וכל הדברים הללו כבר ביארנו שאינם סותרים מאומה ממה שהזכירו נביאנו ונושאי תורתנו, לפי שאומתנו אומה חכמה שלמה, כמו שפירש יתעלה על ידי האדון אשר הביא לשלמותנו ואמר, רק עם חכם ונבון הגוי הגדול הזה .
אלא שכאשר כילו טובותינו רשעי * העמים הסכלים, והשמידו חכמותינו וספרינו, והאבידו חכמינו, עד שחזרנו להיות סכלים כמו שיעד לנו בחטאינו ואמר, ואבדה חכמת חכמיו ובינת נבוניו תסתתר , ונתערבנו בהם, ועברו אלינו השקפותיהם כמו שעברו אלינו מידותיהם ומעשיהם. וכמו שאמר בדמיון המעשים, ויתערבו בגוים וילמדו מעשיהם , כך אמר במה שעברו אלינו השקפות הסכלים: ובילדי נכרים ישפיקו , תרגמו יונתן בן עוזיאל ע"ה ובנמוסי עממיא יהכון .
וכאשר גדלנו עם הרגל השקפות הסכלים , באו הדברים האלה הפילוסופיים כאלו הם זרים לתורתנו כזרותם מהשקפות הסכלים, ואין הדבר כן.
והואיל וכבר הזכרנו בדברנו כמה פעמים השפע מאת ה' ומן השכלים, ראוי שנבאר לך אמיתתו, כלומר: העניין שמכנים אותו שפע, ואחר כך אעסוק בדברים בחידוש העולם. [קפו]
הערות:
הערת המתרגם: כלומר: אדם היודע תכונה מעשית וכמו שכתב רבנו בפירושו לראש השנה פ"ב ח"ז "לפי שרוב בני אדם ואולי כולם אינם יודעים אלא פעולת הסיכום בלבד כלומר: לצרף מספר אל מספר". ואינם יודעים על מה אדני החשבונות האלה הטבעו, וחושבים כי באמת מהלך הירח הוא כך ונטייתו כך, וכך יתר העצמים השמימיים. ואין הדבר כן ולא עלתה זאת על לב מיסדי החשבונות הללו, וכל מטרתם בהם הוא לקבוע לנו חוקים וסימנים קצובים, מתי מגיע כוכב זה לנקודה זו, ואע"פ שאנו קוראים אותו מהלך הכוכב, לא אכפת לנו אם הוא באמת מהלך הכוכב, או שהארץ היא הנעה, או שצירופים שונים גרמו אותם המפגשים הקבועים, כמו שאנו קובעים חידשה של לבנה כט יב תשצג, בעוד שבאמת הוא רק כז ומשהו, וסכום זה הוא בצירוף תזוזת הארץ. משל למי שראה שהאוטובוס מגיע מירושלים לת"א בכל שעה, וחילק את נקודות המרחק מתי מגיע לשער הגיא- ומתי לרמלה. ולא אכפת לו אם האדמה היא המתגלגלת מתחת לאוטובוס כפי שנראה ליושב בתוכו, או שהגלגלים מתגלגלים תחתיו והוא עומד במקומו, או שמי שהוא סוחב אותו ומזיזו. וכן קובע המרחקים לפי חלוקת היום, ולא אכפת לו אם הוא מאיט בעליה ומחיש בירידה, העיקר הוא לדעת שבמשך כך וכך דקות הוא נמצא בנקודה פלונית. והארכתי מפני שראיתי מי שהטה דברי רבנו מפשוטם. וראה לקמן בחלק זה פרק כד הע' .
הערת המתרגם: "מעדל אלנהאר" רגילים לתרגמו "קו המשווה" כפי שתרגמתי. ורבנו בהלכות קידוש החודש פי"א הל' יז קראו "קו השווה המסבב באמצע העולם". וכך בכל מקום שם קורא אותו "קו השווה". ור"ש כתב כי רבנו הציע לנו לתקן בתרגומו "דרך נוטה מן הקו השווה המהלך באמצע העולם". ואיני מאמין שרבנו הציע מילת "דרך", בעוד שבחבורו משתמש במילת "מסלול", וכך השתמשו כל התוכנים של אותם הימים. וכך נוהגים לתרגם גם [קפד] "כ'ט אלאסתוי" "קו המשווה" ושני מושגים הם, ואין כאן המקום לבארם.
* . גם כאן כתב ר"ש כי רבנו תקן בתרגומו "ויתכוון עם זה". ונכון הוא, והכוונה שישאף לכך ותהיה מטרתו לקראת כך.
הערת המתרגם: רק כדי למעט בטרחת החשובים והסכומים. כי בכל אופן אין אנו יודעים את האמת כפי דיוקה, וכיוצא בזה כתב רבנו בהלכות קידוש החודש פרק יא הל' ה-ו, ע"ש.
הערת המתרגם: אלמגסטי ספר ג פרקים ג-ד.
הערת המתרגם: אין אנו רואים אותם פעמים מתרחקים זה מזה ופעמים מתקרבים זה לזה.
הערת המתרגם: בגלגל בפני עצמו ובמסלול מיוחד לו.
הערת המתרגם: שאין להם נטיות שונות ואין ביציות ולא אצטרוביליות בגלגלם. ובר"ש "על קטבים אחרים" ואינו נכון. ושמא צ"ל על קטבים אחידים.
הערת המתרגם: איוב כה ג.
הערת המתרגם: כפי שכבר קדם בפתיחת חלק זה בהקדמה השניה, שמציאות עצמים שאין סוף למנינם בטל.
הערת המתרגם: שהם רבים מאד.
הערת המתרגם: בר"ש "הנבוכים". וראה לעיל פ"ט הע' .
הערת המתרגם: "אלקוה" והכוונה הכוח הכללי המתפצל לכמה כוחות ובנות כוחות.
הערת המתרגם: מבלי להתעכב על מספרם המדוייק של השכלים והגלגלים.
הערת המתרגם: ובהלכות יסודי התורה פ"ב הל' ג סכם רבנו דברים הללו ממטה למעלה וז"ל: כל מה שברא הקב"ה בעולמו נחלק לשלושה חלקים, מהן ברואים שהן מחוברים מגולם וצורה והם הווים ונפסדים תמיד, כמו גופות האדם והבהמה והצמחים והמתכות. ומהן ברואים שהן מחוברים מגולם וצורה, אבל אינן משתנים מגוף לגוף ומצורה לצורה כמו הראשונים, אלא צורתן קבועה לעולם בגולמם, ואינן משתנים כמו אלו והם הגלגלים והכוכבים שבהן, ואין גולמם כשאר גולמים ולא צורתם כשאר צורות. ומהן ברואים צורה בלא גולם כלל והם המלאכים, שהמלאכים אינם גוף וגויה אלא צורות נפרדות זו מזו.
הערת המתרגם: בר"ש "מהתחלותיהם"
הערת המתרגם: לא יעלה בדמיונו של משכיל. והדברים מכוונים בעיקר נגד רס"ג בספרו [קפה] האמונות והדעות מאמר רביעי פרק ב, רשה שם מהדורתי.
הערת המתרגם: שין קמוצה ופא פתוחה.
הערת המתרגם: ראה לעיל ח"ב פ"ד והע' תרגום דברי אבי נצר השייכים לעניין זה.
הערת המתרגם: אפשר: המצאת דבר מה.
הערת המתרגם: על דירוג הבריאה ראה גם הלכות יסודי התורה פ"ג הל' א והל' י.
הערת המתרגם: כל אחד מארבעת היסודות בפשטותו.
הערת המתרגם: בפעולת ההוויה וההפסד שבכדור הארץ.
הערת המתרגם: לעיל ח"ב פרקים ה--י.
הערת המתרגם: אפשר: וחכמי.
הערת המתרגם: משה רבנו. וכבר העירותי לעיל ח"א פרק כז הע' שאין ממש בהערת אברבנאל שם על אמירת רבנו "אדון" ביחס לאנקלוס.
הערת המתרגם: דברים ד ו. וראה לקמן ח"ג פרק לא. ובפירושו לסנהדרין פ"י מ"א מהדורתי עמ' רא.
* . לפי כ"י ס. ק, "צרות" והכוונה היסורין והצרות שהמיטו עלינו והרדיפות שרדפונו.
הערת המתרגם: ישעיה כט יד. וראה גם הקדמת רבנו לזרעים מהדורתי עמ' כא, שם מנה סיבות אחרות לאובדן חכמתה, וז"ל כל שכן אנחנו שעם אובדן המדע והחכמה מאתם כמו שיעד לנו יתעלה: לכן הנני יוסיף להפליא את העם הזה הפלא ופלא ואבדה חכמת חכמיו ובינה נבוניו תסתתר, נתיחדו בכל אחד ממנו ארבעה דברים: חולשת שכל, והתגברות התאוות, והעצלות מללמוד, והחריצות לרדיפת עניני העולם הזה, ארבעת שפטי הרעים. וראה אגרת תימן מהדורתי קטע שלישי.
הערת המתרגם: תהלים קו לה.
הערת המתרגם: ישעיה ב ו.
הערת המתרגם: ולעיל ח"א פרק ז העתיק "אזלין". וראה גם שם בתחילת פרק ע"א.
הערת המתרגם: והרי תמצית דברי רבנו בסוף מאמרו על הקצרת בקשר לנזקי ההרגל: אמר אלכסנדר אלאפרודיסי, סיבות המחלוקות בכל העניינים שלוש,
האחת אהבת ההתגדלות והניצוח המונעים את האדם מלהבין הדבר כפי שהוא.
ב, עומק הדבר המושג ודקותו.
ג, סכלות המשיג וחסרונו.
ואני אומר שיש עוד סיבה רביעית שלא הזכירה אלכסנדר מפני שלא הייתה בזמנו, והיא ההרגל והגדילה בדעה מסוימת, לפי שהאדם נוטה בטבעו למנהגותיו והרגליו בין במעשים ובפעולות בין בדעות ובהשקפות. [קפו]
חלק שני
<h2>פרק [יב]</h2>
פשוט הוא, שכל מחודש יש לו גורם פועלי בהחלט, הוא אשר חידשו אחר שלא היה מצוי.
ואותו הפועל הקרוב, לא יבצר משיהיה גוף או שאינו גוף.
וכל גוף, אינו פועל מצד היותו גוף, אבל פועל הוא פעולה מסוימת מצד היותו גוף מסוים. כלומר: בצורתו . ואדבר עוד בזה לקמן .
ואותו הפועל הקרוב המחדש את הדבר המחודש, יש שגם הוא מחודש. וזה לא ימשך עד בלי סוף , אלא הכרחי לנו על כל פנים, אם היה שם דבר מחודש, שיגיע אל מחדש קדמון בלתי מחודש, הוא אשר חידשו.
ותשאר השאלה: מדוע חידש עתה, ולא חידש את זה לפני כן, כיון שהוא מצוי?
והכרח על כל פנים שתהיה מניעת אותו הפועל המחודש לפני התחדשו , או מהעדר יחס מסוים בין הפועל והנפעל אם היה הפועל גוף, או מחמת העדר עתוד החומר - אם היה הפועל שאינו גוף.
וכל ההצעה הזו כפי שמחייב העיון הטבעי, מבלי לשים לב עתה לקדמות העולם או חידושו , כיון שאין זה מטרת פרק זה.
וכבר נתבאר במדעי הטבע, כי כל גוף העושה פעולה מסוימת בגוף אחר, אינו פועל בו אלא בהיפגשו בו, או בפוגשו דבר הפגשו אם הייתה פעולת אותו הפועל על ידי אמצעים.
המשל בכך, שהגוף הזה אשר הוחם עתה, לא הוחם אלא מפני שנפגש עם גוף האש, או שהאש חממה את האויר והאויר הסובב את אותו הגוף חממו, ויהיה הפועל הקרוב לחימום אותו הגוף עצם האויר החם.
ואף אבן המגנט אינה מושכת את הברזל מרחוק, אלא בכוח המתפשט ממנה באויר הפוגש את הברזל. ולפיכך אינה מושכת בכל מרחק שיהיה, כמו שאין האש הזו מחממת בכל מרחק שיהיה, אלא במרחק שמשתנה האויר אשר בינה לבין הדבר המתחמם מכוחה. אבל כאשר נפסק חום האויר מן האש הזו מבעד לדונג הזה לא יותך מחמתה , כך המצב במה שמושך .
וזה אשר לא היה חם, ואחר כך הוחם, הרי על כל פנים הכרחי שנתחדש שם גורם מחמם, או אש שנתחדשה, או שהייתה במרחק מה ממנו ונשתנה אותו המרחק, ויחס זה הוא שהיה נעדר ואחר כך נתחדש.
וכך אנו מוצאים גורמי כל מה שמתחדש במציאות מן המתחדשים, אשר גורמיהן התמזגות היסודות שהם גופים פועלים זה בזה ונפעלים זה מזה, כלומר: שגורם חידושם קרבת גוף לגוף, או ריחוק גוף מגוף .
אבל חידושים שאנו מוצאים שאינם תוצאה של התמזגות, והם כל הצורות, הרי גם הם הכרחי שיהא להם פועל. כלומר: נותן הצורה, והוא אינו גוף, כי פועל הצורה צורה לא בחומר כמו שנתבאר במקומותיו , וכבר הערנו על הראיה לכך במה שקדם .
וממה שמבאר לך את זה עוד, שכל מיזוג [קפז] סובל תוספת וגרעון, והוא מתחדש ראשון ראשון , ואין הצורות כן, לפי שאינן מתחדשים ראשון ראשון, ולפיכך אין תנועת בהן , אלא מתחדשים או נפסדים לא בזמן, ולפיכך אינן מפעולות המיזוג, אלא המיזוג מעתד בלבד את החומר לקבלת הצורה, ופועל הצורה דבר שאינו סובל חלוקה, כי פעולתו ממינו. ולפיכך ברור כי פועל הצורה, כלומר: נותנה צורה בהחלט, והיא נבדלת, והפועל הזה אשר אינו גוף, מן המוכחש הוא שתהא השפעתו למה שהוא משפיע ביחס מסוים , כיון שאינו גוף שיקרב או ירחק, או שיקרב גוף אליו או ירחק, כי אין יחס מרחק בין הגוף לשאינו גוף.
ולכן בהכרח כי סיבת העדר אותה הפעולה, הוא העדר עתוד אותו החומר לקבלת פעולת הנבדל.
הנה נתבאר כי פעולת הגופים כפי צורותם זה בזה, מחייב עתוד החומר לקבלת פעולת מה שאינו גוף, אשר אותם הפעולות הם הצורות.
וכיון שהשפעת השכל הנבדל ניכרת וברורה במציאות, והיא כל מתחדש שאין חידושו מעצם ההתמזגות בלבד, ידענו בהחלט כי אותו הפועל אינו פועל במפגש, ולא במרחק מסוים כיון שאינו גוף. ולכן מכנים תמיד את פעולת הנבדל שפע, על דרך הדמוי למעין המים שהוא שופע מכל עבר, ואין לו צד מסוים שהוא מקבל ממנו או נותן לזולתו, אלא מכולו נובע ולכל העברים, משקה הקרובים לו והרחוקים באופן תמידי.
כך השכל הזה, אינו מגיע לו כוח מעבר מסוים וממרחק מסוים, וגם אין כוחו מגיע לזולתו מעבר מיוחד ובמרחק מיוחד ולא בעת כן ובעת לא , אלא פעלו תמידי בכל עת שעותד דבר מקבל אותה הפעולה המצויה תמיד, אשר כינו אותה בשם 'שפע'. כך הבורא יתרומם שמו, כיון שהוכח שאינו גוף, ונתאמת שהכל פעלו, ושהוא סיבתו הפועלת כמו שביארנו וכמו שנבאר , נאמר כי העולם משפע ה', ושהוא השפיע עליו כל מה שיתחדש בה. וכן אומרים שהוא השפיע מדעו על הנביאים. והעניין כולו שהפעולות הללו פעולת מי שאינו גוף, והוא אשר פעלו נקרא שפע.
ושמות הללו, כלומר: השפע, כבר הניחתם גם העברית על ה' יתעלה בגלל הדימוי למעין המים השופע כפי שהזכרנו, לפי שאין למצוא לדמוי פעולת הנבדל טובה יותר ממליצה זו, כלומר: שפע, כיון שאין ביכלתנו למצוא שם התואם בדיוק את אמתת העניין, כי ציור פעולת הנבדל קשה מאוד, כמו קושי ציור מציאות הנבדל. וכמו שאין הדמיון מצייר מצוי כי אם גוף או כוח בגוף, כך לא יצטייר בדמיון עשיית פעולה, כי אם במפגש פועל או במרחק מסוים ומצד מיוחד.
ולפיכך כאשר נתאמת אצל מקצת ההמונים שאין ה' גוף, או שאין [קפח] לו מגע במה שעושה, דימו שהוא מצווה את המלאכים, והמלאכים עושים אותן הפעולות באופן ישיר ובמגע גוף בגוף, כדרך שעושים אנחנו בכל מה שאנו עושים. ודמו שגם המלאכים גופים . ומהם מי שסובר שהוא יתעלה מצווה הדבר במילים כדברנו, כלומר: באותות וקול, ואז יופעל אותו הדבר . כל זה המשכות אחר הדמיון אשר הוא גם יצר הרע באמת , כי כל מגרעת הגיונית או מדותית היא פעולת הדמיון או נספחת לפעולתו.
ואין זה מטרת הפרק, אלא הכוונה להבין עניין השפע האמור כלפי ה' וכלפי השכלים כלומר: המלאכים, מחמת שאינם גופים, ואומרים גם בכוחות הגלגליים שהם שופעים במציאות. ואומרים שפע הגלגל, ואף על פי שפעולותיו באות מגוף, ולפיכך פועלים הכוכבים במרחק מסוים, כלומר: קרבתם למרכז וריחוקם ממנו ויחסם זה לזה, ומכאן נכנסו למשפטי הכוכבים .
אבל מה שאמרנו כי ספרי הנביאים נשתמשו גם בעניין השפע לפעולת ה', הרי הוא אמרו, אותי עזבו מקור מים חיים , כלומר: שפע החיים, רוצה לומר המציאות שהיא החיים בלי ספק, וכן אמרו, כי עמך מקור חיים רוצה לומר שפע המציאות. וכך סוף הלשון, והוא אמרו באורך נראה אור, הוא העניין עצמו, כי בשפע השכל אשר שפע ממך נשכיל ואז נוכשר ונלמד ונשיג השכל, ולכן הבן אותו.
הערות:
הערת המתרגם: אפשר "סיבה פועלת", וכן כל השאר. וכך הוא בר"ש.
הערת המתרגם: שאין הגוף פועל מצד היותו חומר, אלא מצד היותו גוף מסוים, והדבר שעשאו מסוים היא צורתו כלומר: נפשו, ואלמלי צורתו הטבעית לא היה פועל. וכפי המשל דלקמן אין האש מחממת או מיבשת מצד היותה גוף אלא מצד צורתה הטבעית שהוא החם והיובש, וראה גם קרשקש.
הערת המתרגם: בפרק זה במשל האש והמגנט.
הערת המתרגם: וכדלעיל בפתיחת חלק זה בהקדמה השלישית.
הערת המתרגם: אותו המחדש הקדמון הבלתי מחודש.
הערת המתרגם: אחת משתי סיבות.
הערת המתרגם: מלקבל התפעלות.
הערת המתרגם: כלומר: שהקדמה והצעה זו שהקדמנו להסבר המונח "שפע" היא תוצאה ומסקנא של העיון והמחקר בהליכים הטבעיים. ונחוצה היא לא רק לשיטתנו האומרים שהעולם מחודש, אלא גם לשיטת האומרים שהוא קדמון, אלא שאנו לא נעסוק כעת בנקודה זו. ותתבאר לקמן בארוכה בפרקים מיוחדים.
הערת המתרגם: כוח. ולא גופיפים כפי שכתב ולפסון בספרו על קרשקש עמ' תקסג.
הערת המתרגם: אפשר: באיזה.
הערת המתרגם: אם הדונג מוצב בגובה רב מעל האש כך שהאויר הספוג מחום האש כלה לפני הגיעו אל הדונג, ואויר שאינו ספוג חום חוצץ מבעד לדונג לא יותך.
הערת המתרגם: המגנט.
הערת המתרגם: שכאשר חום גדול קרוב למקום מסוים הרי להט רשפו מונע התהוות צמחייה באותו מקום, וכאשר מתרחק ונשאר רק חום מאוזן מופיעה הצמחייה. וראה אפודי, קרשקש, שם טוב, אבן שמואל, שכל אחד פירש כדרכו.
הערת המתרגם: בספרים שדברו בעניין זה. [קפז]
הערת המתרגם: לעיל בחלק זה פרק ד.
הערת המתרגם: שכל גוף גדל וחדל בהדרגה. בחי ובצומח הרי הדבר ברור. ובמידה מסוימת אף בדומם, ספרו חוצבי המלח מהררי המלח שבמזרח תימן שכאשר חשבים כמה טונות ממקום מסוים עוזבים אותו כמה שנים והוא חוזר ומתמלא לכמו שהיה.
הערת המתרגם: תנועת גדילה שינוי וחדלון. וכפי שקדם לעיל בפתיחת חלק זה בהקדמה החמישית.
הערת המתרגם: וכיון שהתחדשות הצורה או חדלונה, במילים אחרות, הופעתה בחומר או סילוקה אינם קשורים בזמן (וראה מקור חיים לרשב"ג שער חמישי כז). אם כן אינה סובלת חלוקה, וברור איפוא כי פועלה ממינה.
הערת המתרגם: אפשר: מחמת יחס מסוים. והכוונה קריבה או ריחוק.
הערת המתרגם: וכפי שכבר קדם לעיל שאין הגוף פועל מחמת היותו גוף אלא בשל צורתו - נפשו. וראה ש"ט שיצא מגדרו בשל דעה קדומה שבראשו. וראה אבן שמואל.
הערת המתרגם: "את'אר" השפעות, רשומי פעולות.
הערת המתרגם: השווה רשב"ג במקור חיים שער חמישי מא. והשווה גם אבו נצר במאמרו "פי מעאני אלעקל" פסקא ו ד"ה אבל השכל הפועל. שם כתב ויחס השכל הפועל אל השכל אשר בכוח כיחס השמש אל העין שהיא ראות בכוח כל זמן תמידות החשכה, וכו' ע"ש.
הערת המתרגם: כך היא המציאות כאשר חופרים במעבה האדמה למצוא מים חיים, הם נובעים מכל העברים.
הערת המתרגם: אפשר: ולא בעת בלעדי עת.
הערת המתרגם: אפשר: ונתאשר.
הערת המתרגם: לעיל ח"א פרק סט. וראה גם בחלק זה פרק ד.
הערת המתרגם: לקמן בחלק זה פרק יג והלאה.
הערת המתרגם: "עלמה" ותרגמתי כלשון רבנו בהלכות תשובה פ"ג הל' ח. ובר"ש "חכמתו".
הערת המתרגם: "והד'ה אלאסמיה" בלשון רבים. אם כי מדובר רק על השפע.
הערת המתרגם: וכבר נאמר: [קפח] כי שפע ימים יינקו. דברים לג יט.
הערת המתרגם: אפשר: נתברר, נתאשר.
הערת המתרגם: על מהות המלאכים ראה לעיל ח"א פרק מט.
הערת המתרגם: אפשר: יתפעל.
הערת המתרגם: וכפשטי הכתובים ויאמר ויאמר דמעשה בראשית.
הערת המתרגם: ראה גם לקמן בחלק זה פרק ל. וח"ג פרק כב.
הערת המתרגם: בר"ש "בדבר או במידות".
הערת המתרגם: אפשר: האמור ביחס לה' וביחס לשכלים,
הערת המתרגם: וכדלעיל פרק י.
הערת המתרגם: הארץ.
הערת המתרגם: מכאן נכנסו הוברי שמים ההוזים בכוכבים לכל תורת האסטרולוגיא. וראה דברי רבנו נגדם בהלכות תשובה פ"ה הל' ב-ד. ואגרת תימן מהדורתי קטע ג. והשווה אבי נצר במאמרו "פי מא יצח ומא לא יצח מן אחכאם אלנג'ום" שדחה בתוקף כל התורות הללו,
הערת המתרגם: ירמיה ב יג.
הערת המתרגם: תהלים לו י.
<h2>פרק [יג]</h2>
השקפות בני אדם בקדמות העולם או חידושו אצל כל מי שהוא בדעה שיש שם אלוה מצוי הם שלוש השקפות.
ההשקפה הראשונה והיא השקפת כל המאמין בתורת משה רבנו ע"ש היא, שהעולם בכללותו כלומר: כל נמצא, פרט לה' יתעלה, ה' המציאו אחר ההעדר המוחלט והגמור, ושה' יתעלה לבדו היה מצוי, ואין מאומה זולתו לא מלאך ולא גלגל ולא מה שבתוך הגלגל , והמציא כל הנמצאים הללו כפי שהם בחפצו ורצונו מן האין.
וגם הזמן עצמו מכלל הנבראים , כי הזמן נספח לתנועה, והתנועה מקרה בנע, ואותו הנע עצמו אשר הזמן נספח לתנועתו מחודש, ונהיה אחר שלא [קפט] היה.
ושזה שאומרים ה' היה קודם שנברא העולם, אשר מילת 'היה' מורה על זמן, וכן כל מה שיעלה במחשבה מהמשכות מציאותו קודם שנברא העולם המשכות שאין לה סוף, כל זה השערת זמן או דמיון זמן, לא אמתת זמן, כי הזמן מקרה בלי ספק, והוא לדעתנו מכלל המקרים הנבראים, כשחרות וכלובן, ואף על פי שאינו ממין האיכות, אבל הוא בהחלט מקרה חיובי לתנועה, כפי שמתבאר למי שהבין דברי אריסטו בביאור הזמן ואמתת מציאותו .
ונבאר כאן עניין ואף על פי שאינו מן העניין שאנחנו בו, אלא שהוא מועיל בו, והוא, כי מה שגרם שנעלם עניין הזמן מרבים מבעלי המדע עד שנבוכו בעניינו האם יש לו אמתות במציאות או שאין לו אמתות, כגון גאלינוס וזולתו הוא מחמת היותו מקרה במקרה, כי המקרים המצויים בגופים מציאות ראשונית, כגון המראות והטעמים, הרי הם מובנים בעיון ראשון ומושכלים עניניהם. אבל המקרים אשר נושאיהם מקרים אחרים, כנציצה במראה , והעקימה והעיגול בקו , נעלם ענינם מאוד. ובפרט אם נוסף לכך שיהא המקרה הנושא בלתי נח במצבו, כי אם במצב אחר מצב, שאז נעלם הדבר יותר.
והנה נקבצו בזמן שני הדברים יחד, שהוא מקרה נספח לתנועה, והתנועה מקרה בנע, ואין התנועה כמו השחרות והלובן שהם מצב נח, אלא אמתת התנועה ועצמותה שלא תנוח במצב כל שהוא ואפילו כהרף עין, וזה ממה שגרם שייעלם עניין הזמן.
והכוונה שהוא לדעתנו דבר נברא והווה כשאר המקרים והעצמים הנושאים את אותם המקרים, ולפיכך לא תהיה המצאת ה' את העולם בהתחילה זמנית , כיון שהזמן מכלל הנבראים, והתבונן נא מאוד בעניין זה, כדי שלא יחייבוך התשובות אשר אין מפלט מהן למי שלא ידע את זה . כי כאשר תקיים זמן לפני העולם, נתחייבת לסבור את הקדמות, כי הזמן מקרה והכרחי שיהא לו נושא, אם כן חיובי שימצא דבר לפני מציאות העולם הזה המצוי עתה, ומזה היא הבריחה.
זוהי אחת ההשקפות, והיא יסוד תורת משה רבינו ע"ה בלי ספק, והיא שניה ליסוד הייחוד * , ואל יעלה בלבך זולת זה.
ואברהם אבינו ע"ה החל בפרסום השקפה זו אשר הביאו אליה העיון, ולפיכך היה מכריז בשם ה' אל עולם , וכבר ביאר השקפה זו באומרו קנה שמים וארץ .
וההשקפה השניה היא השקפת כל מי ששמענו עליו וראינו דבריו מן הפילוסופים, והיא, שהם אומרים כי בטל הוא שימציא ה' יש מן האין, וכן לא יתכן לדעתם שיכלה יש אל האין, כלומר: שלא יתכן שיתהווה מצוי מסוים בעל חומר וצורה מהעדר אותו החומר העדר מוחלט, ולא שיכלה אל העדר אותו החומר העדר מוחלט.
ותיאור ה' לדעתם שהוא יכול על זה, כתאורו שהוא יכול לאחד בין ההפכים בעת אחת או יברא כמותו, יתעלה, או שיהיה בעל גוף, או שיברא מרובע אשר אלכסונו שווה לצלעו, וכל הדומה לזה מן [קצ] הנמנעות .
והמובן מדבריהם, שהם אומרים, כשם שאין חוסר יכולת כלפיו יתעלה מחמת שאינו ממציא הנמנעות, כי לנמנע טבע קבוע, שאינו מפעולת פועל ולכן לא יתכן שישתנה, כך אין חוסר יכולת כלפיו אם לא יוכל להמציא יש מן האין, כי זה מסוג כל הנמנעות.
ולפיכך סוברים שיש שם חומר מסוים מצוי קדמון כקדמות האלוה, אינו נמצא בלעדיו, וגם הוא אינו נמצא בלעדיו. ואינם סבורים שהוא בדרגתו יתעלה במציאות, אלא הוא סיבת מציאותו, והוא בידו, דרך משל, כחומר ליוצר, או הברזל לנפח * , והוא אשר יברא בו מה שירצה, פעם מצייר ממנו שמים וארץ, ופעם מצייר ממנו זולת זה.
ובעלי השקפה זו סבורים, כי גם השמים הווה נפסדת, אלא שאינה הווה מן האין ולא נפסדת אל האין, אלא כמו שפריטי בעלי החיים הווים נפסדים מחומר מצוי אל חומר מצוי, כך השמים הווה נפסדת, והתהוותה והפסדה כשאר הנמצאים למטה ממנה.
ואנשי קבוצה זו נחלקים לקבוצות שאין תועלת להזכיר קבוצותיהם והשקפותיהם במאמר זה, אבל היסוד הכללי של קבוצה זו הוא מה שהזכרתי לך.
וגם אפלטון זו דעתו, אתה מוצא אריסטו אומר בשמו בשמע שהוא סבור, כלומר אפלטון, כי השמים הווה נפסדת, וכך תמצא שיטתו מבוארת בספרו לטימאוס .
אבל אין דעתו כדעתנו כפי שחושב מי שאינו מבחין בין ההשקפות ואינו מעמיק בעיון, ונדמה לו כי השקפתנו והשקפתו שוות, ואין הדבר כן, לפי שאנו בדעה הויית השמים מלא כלום, אלא אחר ההעדר המוחלט, והוא סבור שהיא מצויה הווה מן היש. וזוהי ההשקפה השניה.
וההשקפה השלישית היא השקפת אריסטו ותלמידיו ומפרשי ספריו , והיא, שהוא אומר כמו שאמרו אנשי הקבוצה שהזכרנו מקודם, והיא שלא ימצא בעל חומר מהעדר חומר כלל. ומוסיף על כך ואומר, כי השמים אינה נכללת תחת ההוויה וההפסד כלל.
ותמצית השקפתו בכך היא זו, חושב הוא שכל המצוי הזה כפי שהוא, לא חדל ולא יחדל כך, ושהדבר הקיים אשר אינו נכלל תחת ההוויה וההפסד, והוא השמים לא חדל מהיות כך, ושהזמן והתנועה נצחיים תמידיים לא הווים ולא נפסדים, ושהדבר ההווה הנפסד, והוא מה שתחת גלגל הירח לא חדל מהיות כך. כלומר: שאותו החומר הראשוני, לא הווה ולא נפסד בעצמו , אלא הצורות נרדפות עליו ופושט צורה ולובש אחרת. ושכל הסדר הזה העליון והתחתון לא יתרופף ולא יבטל ולא יתחדש בו חידוש ממה שאינו בטבעו, ולא יארע בו מאורע יוצא מן הכלל בשום אופן.
אמר - ואף על פי שלא אמרו בלשון זה, אבל המושג מהשקפתו - כי מן הנמנע לדעתו שישתנה לה' רצון או יתחדש לו חפץ. ושכל המציאות הזו כפי שהיא, ה' המציאה ברצונו, אבל לא פעלה אחר העדר. וכשם שמן הנמנע הוא שיעדר האלוה או תשתנה עצמותו, כך חושב הוא שמן הנמנע שישתנה לו חפץ או יתחדש לו רצון . ולכן חיובי שיהא המצוי הזה כולו כפי שהוא עתה, כך היה מקדם קדמתה , וכך יהיה עדי עד.[קצא]
זהו תמצית השקפות הללו ואמתתן, והם השקפות מי שכבר הוכח אצלו מציאות האלוה לזה העולם .
אבל מי שאינו יודע מציאות ה' יתרומם [קצב] ויתהדר, אלא דימה כי הדברים הווים ונפסדים בהתקבצות ובהתפרקות באופן מקרי , ושאין שם מנהיג ולא מסדר מציאותן, והוא אפיקורוס וסיעתו ודומיו כפי שמספר אלאסכנדר, אין לנו תועלת להזכיר אותן הקבוצות, כיון שכבר הוכחה מציאות האלוה. ואין תועלת להזכיר השקפות בני אדם אשר בנו דבריהם על יסוד שכבר הוכחה סתירתו.
וכן גם אין לנו תועלת לחשוב על קיום דברי בעלי ההשקפה השניה, כלומר: שהשמים הווה נפסדת, מפני שהם סוברים הקדמות . ואין הבדל אצלנו בין מי שסובר שהשמים הווה מדבר בהחלט ונפסדת אל דבר, או דעת אריסטו הסובר שהיא לא הווה ולא נפסדת. כי מטרת כל הולך בתורת משה ואברהם אבינו, או מי שהלך בדרכם, אינו אלא הדעה שאין שום דבר קדמון כלל עם ה', ושהמצאת המצוי מן ההעדר כלפי ה' אינו מסוג הנמנע, אלא אף חיובי לדעת מקצת בעלי העיון.
ואחרי אשר ריכזנו את ההשקפות, אחל לבאר ולמצוות ראיות אריסטו על השקפתו, ומה הביאו לכך.
הערות:
הערת המתרגם: "ארא" השקפות, סברות, ובר"ש "דעות".
הערת המתרגם: "אעתקאד" וכבר בארה רבנו לעיל ח"א פרק נ שאינה סתם אמונה. ראה שם ובהערה. ובר"ש "כל מי שיאמין".
הערת המתרגם: אף כאן "אעתקד" והכוונה כל מי שדעתו סברתו השקפתו דעת התורה. ותרגמתי "המאמין" כדי להקל מעל עצמי נטל ההסברה, אם כי אינה מדוייקת.
הערת המתרגם: כפל רבנו את המילים כדי לכלול כל מה שאתה עלול לתאר שהוא מצוי בין שהוכח ובין שלא הוכח כמציאות המוחשים והמלאכים או הגלגלים וכל מה שידמה האדם שהוא מצוי.
הערת המתרגם: "אלמחץ'" ובר"ש הושמטה כדרכו להשמיט כל מה שנדמה לו כפל מיותר.
הערת המתרגם: "כאן" גם היא הושמטה בר"ש. ותוסבר להלן.
הערת המתרגם: כל הבריאה, לפי התיאוריות שקדמו לעיל.
הערת המתרגם: כפי שלמותם הסופית והגדולית כפי שהיא כיום, ולא שהייתה שם התפתחות הדרגתית ואף לא הגדילה הטבעית, וראה לקמן בחלק זה פרק ל בפירוש כל מעשה בראשית לצביונם נבראו, ובהערה שם.
הערת המתרגם: וכדלעיל ח"א פרק [קפט] נב. ובפתיחת חלק זה הקדמה טו. וראה גם לקמן בחלק זה תחילת פרק ל. ובעניין זה דן גם הרס"ג בספרו האמונות ודעות ראה שם מהדורתי מאמר א פרק א ד"ה והראיה הרביעית, ובמה שהובא בהערה.
הערת המתרגם: "תקדיר" השערה דמיונית. ואפשר לתרגם "הערכת זמן". ובכלל מילה ערבית זו כלומר: "תקדיר" רבת משמעויות ורבת שימושים.
הערת המתרגם: "באלג'מילה" בהחלט, בסכומו של דבר. ובר"ש "בכלל",
הערת המתרגם: פיזיקה ספר ד פרק י והלאה.
הערת המתרגם: "חיירהם" ובר"ש "שערבבם עניינו".
הערת המתרגם: וראה לעיל ח"א פרק עג ההקדמה השלישית: עד שגאלינוס אמר [שהזמן] דבר אלוהי שאין אמתתו נשגת.
הערת המתרגם: אפשר: בגוון.
הערת המתרגם: כי הקו מקרה בנושא והעקימה והעיגול מקרה בקו.
הערת המתרגם: וראה לקמן בחלק זה פרק ל בביאור בראשית ברא אלהים.
הערת המתרגם: שהזמן נברא.
* . על זה שההשקפה בחידוש העולם שניה לייחוד ראה לקמן בחלק זה פרק לא הע' .
הערת המתרגם: אפשר: קורא.
הערת המתרגם: בראשית כא לג. וראה לקמן בחלק זה פרק ל. וח"ג פרק כט. וראה הלכות עבודה זרה פ"א הל' ג.
הערת המתרגם: בראשית יד כב. והוא בעקבות רס"ג בספרו האמונות ודעות מאמר א פ"ג. ראה שם מהדורתי.
הערת המתרגם: "כ'ברה" אפשר[קצ] "שמעו". ואפשר שהכוונה דברים שנמסרו בשמו.
הערת המתרגם: על מושגי הנמנעות ראה בהרחבה לקמז ח"ג פרק טו.
הערת המתרגם: שאין זה נקרא חוסר יכולת ביחס לה' יתעלה אם אומרים אנו שאינו יכול לעשות הנמנע.
הערת המתרגם: ביחס אליו.
הערת המתרגם: כביכול אין ה' נמצא בלעדי החומר ואין החומר נמצא בלעדי ה'. וכולם יחד לא חדלו להתקיים.
הערת המתרגם: ה' סיבת מציאות החומר.
* . ראה בראשית רבה א יא צייר גדול הוא אלהיכם, אלא שמצא לו סממנים טובים.
הערת המתרגם: ספר ח פרק א.
הערת המתרגם: כוח.
הערת המתרגם: כלומר: שלא כל האמור כאן נאמר בפירוש בדברי אריסטו, ואין ללמוד להדיא מדברי אריסטו שהעולם קדמון, אלא בצירוף דברי תלמידיו בשמו ומפרשי ספריו במושג מהם. וראה לקמן הע' .
הערת המתרגם: "יזעם" מחשבה בלתי נכונה.
הערת המתרגם: כלומר: החומר ההיולי שממנו נתהווה העולם לדעתו.
הערת המתרגם: השמים והארץ.
הערת המתרגם: "לא יכ'תל" ריפוף וריעוע. ובר"ש "לא יפסד".
הערת המתרגם: וכאן היסוד והבסיס להכחשה ולכפירה בכל הניסים. ור"ש קיצר כאן מאוד כדרכו להשמיט מה שנדמה לו כפילות מיותרת.
הערת המתרגם: אפשר: מסוג, ממין. ובר"ש "משער".
הערת המתרגם: לעניין זה ייחד רבנו לקמן בחלק זה פרק כא. ע"ש.
הערת המתרגם: "פי מא לם [קצא] יזל" ובר"ש "במה שלא סר" ולא דק בשמושי השפה הערבית.
הערת המתרגם: ברשות רבנו הנני מביא כאן תרגום דברי אבי נצר במאמרו "כתאב אלג'מע בין ראי אלחכימין" ספר התיאום בין השקפות שני המלומדים. והכוונה על אפלטון ואריסטו. בסכום השקפותיהם כעניין הנדון בפרק זה. וז"ל ומזה גם עניין קדמות העולם וחידושו והאם יש לו עושה הוא עילתו הפועלת או לאו, וממה שחושבים על אריסטו שהוא סובר שהעולם קדמון, ועל אפלטון שהוא סובר שהעולם מחודש. ואני אומר כי אשר הביא את אלה למחשבה גרועה ומוזרה זו על אריסטו החכם, הוא מה שאמר בספר "טוביקא" שפעמים תמצא בעיה אחת בעצמה אפשר להביא על שני קצותיה הקש מהקדמות מפורסמות, המשל בכך, זה העולם קדום או שאינו קדום. ותשובה חיובית על אלה החלוקים, כי מה שמובא על דרך המשל (ההדגמה) אינו נוהג מנהג הסברא (כלומר: שאין לו משקל של הבעת דעה וסברא). ועוד שמטרת אריסטו בספר טוביקא אינו ביאור עניין העולם, אלא מטרתו עניין ההיקשים המורכבים מן ההקדמות הידועות, והוא מצא אנשי דורו מתווכחים בעניין העולם אם הוא קדום,או מחודש כמו שהיו מתווכחים בעניין העינוג אם הוא טוב או רע, והיו מביאים על כל אחד משני הקצוות של כל בעיה הקשים ידועים, וכבר ביאר אריסטו באותו הספר ובזולתו מספריו כי ההקדמה המפורסמת אין חוקרין בה האמת והשקר כי המפורסם פעמים שהוא כוזב ואין מתעלמים ממנו בויכוחים בגלל כזבו, ופעמים שהוא צודק ומשתמשים בו בויכוחים בגלל פירסומו, ובהוכחה בגלל צידקו. הרי ברור שלא יתכן ליחס לו הדעה שהעולם קדמון בגלל המשל הזה שהביא בספר זה. ועוד ממה שהביאם לאותה המחשבה (הבלתי נכונה על אריסטו) מה שהזכיר בספר השמים והעולם כי הכל אין לו התחילה זמנית, ודימו בכך שהוא סובר קדמות העולם, ואין הדבר כן, כי כבר הקדים ובאר באותו הספר וזולתו מן הספרים הטבעיים והאלהיים, כי הזמן אינו אלא מספר תנועות הגלגל וממנו הוא מתחדש, ומה שמתחדש מן הדבר אינו כולל אותו הדבר, ועניין אמרו כי העולם אין לו התחילה זמנית שהוא לא נתהווה ראשון ראשון בחלקיו כמו שמתהווה הבית דרך משל או החי שהוא מתהווה ראשון ראשון לחלקיו, כי חלקיו מתהווים זה לפני זה בזמן, והזמן נתחדש מתנועת הגלגל ולכן בטל הוא שיהא לחידושו התחילה זמנית, ונתברר מזה שהוא נהיה על ידי שברא אותו הבורא יתרומם ברוממותו בבת אחת בלי זמן ומתנועתו נתחדש הזמן. ומי שעיין במאמריו באלהות בספר הידוע בשם אתולוגיא, לא יהיה לו ספק בשיטתו, שהוא קובע את העושה המחדש עת העולם הזה, כי הדבר באותם המאמרים גלוי מכדי שייעלם, ושם נתבאר כי ההיולי חידשו הבורא יתרומם שבחו לא מדבר, ושהוא נתגשם מאת הבורא ישתבח ומרצונו, ואחר כך נערכו (נסתדרו הפרטים שנתהוו מן ההיולי). וכבר באד בשמע הטבעי כי הכל לא יתכן חידושו במקרה וללא מכוון, וכך בעולם בכללותו הוא אומר בספר השמים והעולם, ולומד לכך מן הסדר הנפלא המצוי בחלקי העולם זה עם זה. וכבר ביאר שם עוד עניין העילות כמה הם וקבע הסיבות הפועלות, וכבר ביאר שם עוד עניין המהווה והמניע ושהוא זולת המתהווה וזולת הנע. וכמו שאפלטון ביאר בספרו הידוע בשם טימאוס שכל מתהווה אינו מתהווה כי אם מעלה שהוותה אותו בהחלט, ושהמתהווה אינו נעשה עילה להווית עצמו, וכד אריסטו ביאר בספר אתולוגיא כי האחד מצוי בכל ריבוי, כי כל ריבוי שלא ימצא בו האחד אין לו סוף לעולם כלל, ומוכיח את זאת בהוכחות ברורות, כגון אמרו שכל אחד מחלקי הרבים, או שיהיה אחד או שלא יהיה אחד, ואם לא יהיה אחד הרי לא יבצר משיהיה או רבים או לא כלום, ואם היה לא כלום חיובי שלא יתקבץ מהם ריבוי, ואם היה רבים אם כן מה ההבדל בינו לבין הריבוי? ומתחייב עוד מכך כי מה שיש לו סוף יותר ממה שאין לו סוף, ובאר עוד כי מה שימצא בו האחד בעולם הזה איננו אחד, אלא מבחינה מסוימת זו או אחרת, אם כן אינו באמת אחד, אלא יהיה כל אחד בו מצוי יהיה האחד זולתו והוא זולת האחד. ובאר עוד, כי האחד האמיתי הוא אשר נתן ליתר הנמצאים את האחדיות. ובאר עוד כי הרבים אחרי האחד בלי ספק ושהאחד יקדם את הריבוי. וכן ביאר כי כל ריבוי הקרוב אל האחד באמת תהיה ראשית כל ריבוי ממה שירחק ממנו, וכך להיפך, ואח"כ צעד לאחר שהקדים הקדמות הללו ודבר על חלקי (פרטי) העולם הגשמיים מהם והרוחניים ובאר ביאור מספיק שהם כולם נתחדשו מיצירת הבורא אותם, ושהוא יתהדר ויתרומם הוא העילה הפועלת, האחד,האמת, ויוצר כל דבר, כדרך שבאר אפלטון בספריו באלהות כגון טימאוס ובוליטיא וזולתן משאר מאמריו. ועוד הרי אותיות אריסטו במה שאחר הטבע לא דיבר בהם כי אם על הבורא יתרומם ברוממותו באות למד, ושוב המשיך בחזרה על ביאור אמתת מה שקדם מאותן ההקדמות עד שהוא הראשון בהם, [קצב] וזה ממה שלא ידוע לנו שקדם לו בכך ממי שלפניו ולא השיגוהו הבאים אחריו עד היום הזה. והאם יש לחשוב על מי שזו דרכו שהוא סובר שלילת העושה וקדמות העולם. ע"ש, הבאתי כאן קטע מדבריו, והוא האריך הרבה בעניין זה, והרוצה יעיין בדבריו שם. וכיוצא בזה כתב בקצרה במאמרו "אלמסאיל אלפלספיה ואלאג'ובה ענהא" קטע . אך כאן הדברים אמורים סתם לא בשם אריסטו.
הערת המתרגם: וראה גם רס"ג באמונות ודעות מאמר א השיטה התשיעית.
הערת המתרגם: כלומר: שיטת אפלטון לדברי רבנו,
הערת המתרגם: אפשר או מי שנטה לשיטתם". והכוונה ליתר העמים מאמיני חידוש העולם, אף שאינם בני תורת משה.
הערת המתרגם: אפשר: ביחס לה'.
הערת המתרגם: "בזעם" דעה ומחשבה בלתי נכונה. ורבים מפרשים "חיובי" האמורה כאן כלומר: חיובי שתהא פעולת ה' יש מאין. אך יש סבורים שרבנו רומז על האומרים שבריית העולם מאתו יתעלה על דרך החיוב. וכפי שיתבאר לקמן בחלק זה בפרקים כ-כג. ואינו נכון כי כאן כתב "וג'וב" ושם "לזום". וההבדל ביניהם הוא גדול מאוד, ואין כאן המקום לבארו. וכיון שגם דעה זו שלילית כלומר: על דרך ה"וג'וב" כתב רבנו "בזעם".
הערת המתרגם: "קררנא" הנחנו וקבענו את תמצית ההשקפות הללו.
חלק שני
<h2>פרק [יד]</h2>
איני צריך לחזור בכל פרק שלא חברתי מאמר זה כי אם לך , ביודעי מה שכבר השגת, ושאני לא אצטרך להביא נוסח דברי הפילוסופים בכל מקום, אלא עניניהם. ולא אאריך, אלא אעירך על הדרכים אשר בהם מטרתם, כדרך שעשיתי לך בהשקפות ה"מתכלמין".
ולא אשים לב למי שדיבר, חוץ מאריסטו; כי השקפותיו הם אשר ראוי להתבונן בהם. ואם תתקיים התשובה עליו, או העמדת הספק במה שאנו משיבים או מספקים עליו באיזה דבר מהם, הרי זה בקל וחומר כלפי זולתו מכל מי שחלק על יסודות התורה .
ואומר, כי אריסטו אומר שהתנועה לא הווה ולא נפסדת, כלומר: התנועה בסתם . לפי שהוא [קצג] אומר, אם הייתה התנועה מחודשת, הרי כל מחודש קדמה לו תנועה, והיא יציאתו לפועל וחידושו אחר שלא היה . ותהיה התנועה אם כן מצויה, והיא התנועה אשר בה נמצאת התנועה הזו האחרונה. והנה התנועה הראשונה קדומה בהחלט, או ימשך הדבר ללא סוף .
ועל פי יסוד זה אומר עוד, כי הזמן לא הווה ולא נפסד, כיון שהזמן נספח לתנועה וחיובי לה, ואין תנועה כי אם בזמן, ואין להשכיל זמן כי אם בתנועה כפי שהוכח .
הנה זו לו דרך שבה מחייב קדמות העולם.
דרך שניה לו. אומר החומר הראשון המשותף לארבעת היסודות לא הווה ולא נפסד. כי אילו היה החומר הראשון הווה, הרי יש לו חומר שממנו נהיה , ויתחייב שיהא זה המתהווה בעל צורה, כי היא אמתת ההוויה. ואנחנו הרי הנחנוהו חומר שאינו בעל צורה, אם כן זה בהכרח בלתי הווה מדבר, והרי הוא קדמון בלתי כלה, וגם זה מחייב קדמות העולם.
דרך שלישית לו. אומר, כי חומר הגלגל בכללותו אין בו מאומה מן הניגודים, כי התנועה הסיבובית אין לה נגדי כמו שנתבאר , ואין הניגודיות אלא בתנועה הישרה כפי שהוכח. אמר, וכל מה שייפסד, הרי גורם הפסדו היא הניגדיות שיש בו. והואיל והגלגל אין בו ניגודיות, אינו נפסד, ומה שאינו נפסד אינו הווה.
ומניח משפטים ומבארם, והם, שכל הווה נפסד וכל נפסד הווה, וכל שלא נהיה לא יפסד, וכל שלא יפסד לא נהיה .
וגם זו דרך מחייב בה מה שרצה מקדמות העולם.
דרך רביעית, אמר, כל מחודש הרי אפשרות חידושו קדמה לחידושו בזמן, וכך כל משתנה הרי אפשרות שינויו קודמת לו בזמן.
ובהקדמה הזו חייב תמידות התנועה הסיבובית, ושאין לה תכלה ולא תחילה .
ובהקדמה הזו בארו האחרונים מתלמידיו קדמות העולם. ואמרו, העולם לפני שהיה לא יבצר שהיה חידושו -
אפשרי
או חיובי
או נמנע.
אם היה חידושו חיובי, הרי לא חדל להיות מצוי.
ואם היה חידושו נמנע, הרי לא יתכן שימצא לעולם.
ואם היה אפשרי, מהו נושא אותה האפשרות?
ואם כן הכרחי שיהא דבר מצוי הוא נושא האפשרות, ובו ייאמר לאותו הדבר שהוא אפשרי.
וזו דרך חזקה מאוד בקיום קדמות העולם.
ודימה אחד הפקחים האחרונים מן ה"מתכלמין" שהוא תירץ קושי זה. ואמר, האפשרות היא אצל הפועֶל לא בדבר הנפעל.
ואין זה מאומה, כי שתי אפשרויות הם, לפי שכל דבר מחודש אפשרות חידושו קדמה לו, וכך הפועל אשר חידשו הייתה בו אפשרות שיחדש מה שחידש לפני שיחדשהו, והרי הם שתי אפשרויות בלי ספק: אפשרות בחומר שיהא כך, ואפשרות בפועל שיעשה כך.
אלה הם אמות הדרכים שבהן הולך אריסטו בקיום קדמות העולם מצד העולם עצמו. [קצד]
ויש שם עוד דרכים הזכירום אותם שבאו אחריו, למדום מן הפילוסופיא שלו, מקיימים בהם קדמות העולם מצד האלוה יתרומם שמו.
מהם, שהם אמרו, אם ה' יתרומם שמו חידש העולם אחר ההעדר, הרי היה ה' לפני שברא את העולם פועל בכוח, וכאשר ברא אותו נעשה פועל בפועל, והנה יצא ה' מן הכוח אל הפועל, נמצא שיש בו יתעלה אפשרות מסוימת, והכרחי שיהא לו מוציא, הוציאו מן הכוח אל הפועל .
וגם זה קושי גדול, וזהו אשר ראוי שיתבונן כל משכיל בתרוצו וגלוי סודו .
ודרך אחרת אמרו, כי אין הפועל פועל בעת זו ולא יפעל בעת אחרת אלא מחמת המעכבים או הגורמים העוברים עליו ובו , שיחייבו לו המעכבים השבתת עשיית מה שהוא רוצה, ויחייבו לו הגורמים לרצות מה שלא היה רוצה מקודם.
וכיון שהבורא יתרומם שמו אין לו גורמים שיחייבו שינוי רציווה ולא מעצורים לפניו ולא מעכבים יארעו או יסתלקו, ולכן אי אפשר שיפעל בעת זו ולא יפעל בעת אחר, אלא פעלו תמידי כתמידותו מצוי בפועל .
ודרך אחרת אומרים, פעליו יתעלה שלמים מאוד, אין בהם שום חסרון, ואין מהם דבר לבטלה ולא תוספת, וזהו העניין שחוזר עליו אריסטו תמיד ואומר, הטבע חכם ולא יעשה דבר לבטלה, ושהוא עושה כל דבר בשלמות האפשרית בו.
לכן אמרו על פי זה, המצוי הזה הוא בתכלית השלמות האפשרית ואין למעלה ממנה, ולכן חיובי שיהא תמידי, כי חכמתו כעצמותו תמידיות ואף עצמותו חכמתו אשר חייבה מציאות המציאות הזו.
וכל מה שעלול אתה למצוא מטענות סוברי הקדמות מן הדרכים האלה מסתעפים, ואל אחת מהן חוזרים.
ועוד על דרך הזרות אומרים הם, היאך היה ה' יתהדר ויתרומם בטל ולא עשה מאומה כלל ולא חידש שום חידוש במשך הנצח אשר אין לו ראשית, וכל משך מציאותו הקדומה אשר אין לה סוף, לא עשה מאומה, וכאשר הגיע יום אתמול החל את המציאות.
ואף אם תאמר, דרך משל, כי ה' ברא עולמות רבים לפני זה כמניין מלא כדור הגלגל הקיצוני חרדל, ושכל עולם מהם נתקיים במציאות שנים כמניין מלואו חרדל, כי אז היה כל זה ביחס למציאותו יתעלה אשר אין לה סוף, כמו אלו אמרת שה' אתמול ברא את העולם, לפי שכל אימת שנקבע התחלת מציאות אחר העדר, אין הבדל בין אם תעשה שזה היה מאז מאות אלפי שנים, או מזה זמן קרוב מאוד.
והנה גם זה ממה שמפליא בו סובר הקדמות.
ועוד על דרך הלמידות, בידוע אצל כל העמים במשך הדורות, אשר זה מחייב שהדבר טבעי לא הנחתי , ולפיכך מוסכם הוא אצל הכל.
אומר אריסטו , כל העולם מודים בתמידות השמים ויציבותה, וכיון שהרגישו שהיא לא הווה נפסדת, עשאוה משכן לה' יתעלה ולרוחניים כלומר: המלאכים, ויחסוה [קצה] לו להורות על תמידותה.
והביא גם בעניין זה דברים מסוג זה על דרך חיזוק ההשקפה אשר אישר אותה העיון לדעתו, בדברים המפורסמים .
הערות:
הערת המתרגם: אפשר: בכל פרק ממאמר זה שלא חברתיו אלא לך.
הערת המתרגם: שבהם חשבו להגיע למטרתם וכוונתם.
הערת המתרגם: לא אטפל ולא אעסוק בניתוח ובירור הספקות והקושיות שיש בשיטת יתר הפילוסופים, כגון אפלטון בעל השיטה השניה דלעיל בפרק יג וזולתן . פרט לאריסטו שדעותיו נראות די יציבות.
הערת המתרגם: או אם לא יצליח לסתור לפחות נברר שדבריו לא הוכחו ויש לפקפק בנכונותם.
הערת המתרגם: שדבריהם והשקפותיהם אינם איתנים אף לכאורה.
הערת המתרגם: "עלי אלאטלאק" בסתם, כלומר: התנועה המקומית. כי שני מושגים הם לתנועה. התנועה הייחודית היא תנועת האנה וכדלעיל בפתיחת הלק זה הקדמה ד, וזוהי התנועה בסתם. והתנועה הכללית כוללת כל שינוי, וזו זקוקה לסימון ולציון איזו מין תנועה היא כי מצויה היא בארבע האמירות וכדלעיל תחילת פרק א. וכאן מדובר בתנועה בהא הידיעה, שהיא גורם הזמן. ואם היא מחודשת הרי היא זקוקה לתנועה הכללית, כלומר: תעורת השנוי, וראה גם אפלטון בספרו תיאטיטוס מהד' [קצג] רות עמ' והלאה. וראה גם אבי נצר במאמרו "אלמסאיל אלפלספיה" קטע . וראה אריסטו בטימיאוס עמ' a . ומטפיזיקה ספר יא פרק ו.
הערת המתרגם: וכדלעיל בפתיחה ההקדמה החמישית.
הערת המתרגם: ואינסופיות כזו מוכחשת וראה לעיל בפתיחה הקדמה ג, והקדמה טו.
הערת המתרגם: "ולאזם" ור"ש נתחלפה לו בתיבת "ומלאזם" ותרגם "ודבק".
הערת המתרגם: לעיל בפתיחה הקדמה טו וראה פי' אבי נצר לעיל פ"ג הע'
הערת המתרגם: פיזיקה ספר א פ"ט. ואם כי אין זה בהדיא בדברי אריסטו כבר השמיענו רבנו לעיל פרק יג ד"ה וההשקפה השלישית שדברים שמביא בשמו בעניין זה הוא צירוף השקפת אריסטו ותלמידיו ומפרשי ספריו.
הערת המתרגם: ודרך זו בנויה על יסוד שלא תתכן הויית יש מאין.
הערת המתרגם: הצורה, כי היא הממחישה לנו את מציאות החומר.
הערת המתרגם: "אזלי" קדמון שיין סוף לקדמותו.
הערת המתרגם: לעיל בפתיחה הקדמה יג וכו'.
הערת המתרגם: כי הוא נע ממנו אליו.
הערת המתרגם: שעל פי מסקנותיו הניח וקבע כללים ומשפטים החלטיים.
הערת המתרגם: ראה על השמים ספר א פרקים י-יב. וכלל זה החזיק רס"ג והגיע בו למסקנת הפוכה שגם השמים הווים נפסדים.
הערת המתרגם: ראה לעיל פרק יג הע' פירוש אבי נצר לעניין זה.
הערת המתרגם: הכוונה לאבן סינא, הפך פירוש אבינצר.
הערת המתרגם: "זעם" מחשבה בלתי נכונה, ולפיכך תרגמתי כן, אם כי אין התרגום מדוייק וראה לעיל פרק יג הע' .
הערת המתרגם: אפשר: בעושה.
הערת המתרגם: אמהות, הדרכים הראשיות, השבילים העיקריים
הערת המתרגם: אפשר: מבחינת. וברור שהכוונה החקירה על ההתכנויות השונות מבחינת הזמן חומר [קצד] היסודות וחומר השמים.
הערת המתרגם: וכדלעיל בפתיחת חלק זה הקדמה יח.
הערת המתרגם: תירוץ ופירוק קושי זה השמיענו רבנו לקמן בתחילת פרק יח מחלק זה.
הערת המתרגם: "עליו" הכוונה לגורמים או מעכבים חיצוניים, ו"בו" פנימיים.
הערת המתרגם: "אלדואעי" ובר"ש המקרים. ואינו נכון.
הערת המתרגם: להלן בפרק יח מבאר רבנו חולשת טענה זו שהיא מתעלמת מאמתת הרצון ומהותו.
הערת המתרגם: "יכררה" ובר"ש "ישבחו" ואינו נכון.
הערת המתרגם: ראה גם לעיל בחלק זה פרק י הע' .
הערת המתרגם: בר"ש "בעצמו תמיד" וט"ס הוא.
הערת המתרגם: כי הלא אין שניות כלפי מעלה. וכדלעיל ח"א פרק סח. ובהלכות יסודי התורה פ"ב הל' י.
הערת המתרגם: בר"ש "אשר לא סר" ולא שת לבו לשימושי השפה הערבית.
הערת המתרגם: ושמא רומז רבנו לאמרת ר' אבהו בבראשית רבה פרשה ג ט. מלמד שהיה בורא עולמות ומחריבן עד שברא את אלו.
הערת המתרגם: להפליא ולהתמיה את השומע.'
הערת המתרגם: שקדמות השמים ונצחיותה אינה הנחה יצירתית של הפילוסופים.
הערת המתרגם: בספרו על השמים ספר א פ"ג.
הערת המתרגם: אפשר: כל בני אדם. [קצה]
הערת המתרגם: סוגיין דעלמא. פוק חזי מא עמא דבר.
הערת המתרגם: בספרו טופיקה ספר א פ"א.
<h2>פרק [טו]</h2>
מטרתי בפרק זה לבאר כי אריסטו אין לו הוכחה על קדמות העולם כפי השקפתו, ואינו טועה בכך , כלומר: שהוא עצמו יודע שאין לו הוכחה על כך, ושאותן ההוכחות והראיות שהוא אומר אותן, הם אשר נראין ונוטה הדעת אליהן יותר, והספקות בהם הכי מעטות כפי שמדמה אלאסכנדר .
ואין לחשוב על אריסטו שהוא סבור שאותן הדברים הוכחה, כי אריסטו הוא אשר למד לבני אדם דרכי ההוכחה וחוקיה ותנאיה .
ואשר הביאני לדבר זה, לפי שהאחרונים מתלמידי אריסטו מדמים כי אריסטו כבר הוכיח את קדמות העולם, ורוב בני אדם מאותם המדמים שנתפלספו סומכים על אריסטו בשאלה זו, וחושבים שכל מה שאמר, הוכחה גמורה שאין בה פקפוק. ויקשה בעיניהם לחלוק עליו, או לומר שנעלם ממנו דבר, או שטעה בדבר מן הדברים.
ולפיכך ראיתי להוליכם כפי השקפתם, ואבאר להם שאריסטו עצמו לא טען ההוכחה בשאלה זו, מזה שהוא אומר בשמע
שכל מי שקדם לנו מן הטבעיים סובר כי התנועה אינה הווה ולא נפסדת, פרט לאפלטון שהוא סבור שהתנועה הווה נפסדת, וכך גם השמים לדעתו הווה נפסדת, זה לשונו.
וידוע שאילו הוכחה שאלה זו בהוכחות החלטיות, לא היה נזקק אריסטו לתמוך אותה בכך שכל מי שקדם מן הטבעיים סובר כן , ולא היה צריך לומר כל מה שאמר באותו המקום מן ההרחקה לדברי כל מי שחלק עליו וגינוי השקפתו . לפי שכל דבר שהוכח, לא תוסיף אמתתו ולא יתחזק הנכון שבו בהסכמת כל העולם עליו, ולא תגרע אמתתו ולא יחלש הנכון שבו אם יחלקו כל אנשי הארץ עליו .
ואתה מוצא עוד אריסטו אומר בספר השמים והעולם [קצו] כאשר בא לבאר כי השמים אינה הווה ולא נפסדת, אמר:
ורוצים אנו עתה לחקור אחרי זה גם על השמים, ונאמר, האם היא נהייתה מדבר או שלא נהייתה מדבר, והאם היא נכללת תחת ההפסד או שאינה נפסדת כלל.
וחשב אחר שהניח שאלה זו להזכיר הוכחות האומר כי השמים הווים , והסמיך לכך דברים זה נוסחן, אמר:
אם אנו נעשה כן, יהיה דברנו אז אצל מטיבי העיון יותר מקובל ורצוי, ובפרט כאשר ישמעו הוכחות החולקים תחילה. כי אם נאמר אנחנו את השקפתינו והוכחותנו, ולא נזכיר הוכחות החולקים, תהיה קבלת הדברים יותר חלושה אצל השומעים. ומחובת הרוצה לשפוט בצדק שלא יהא שונא את החולקים עליו, אלא יהיה נוח כנה. וינהג בו כפי שנוהג בעצמו בעצם אמתת ההוכחות .
זהו נוסח דברי האיש.
ועתה אליכם מקהלות בעלי העיון, האם נותרה על האיש הזה תרעומת אחר הקדמה זו?
- והאם יחשוב מי שהוא אחרי דברים אלו, שהושגה לו הוכחה על שאלה זו?
- והאם ידמה מי שהוא, וכל שכן אריסטו, שהדבר אשר הוכח תהיה קבלתו חלושה אם לא ישמעו הוכחות החולקים עליו?
ואף שיעשה את זה השקפתו, וראיותיו עליה טענות , האם אין אריסטו מבחין את ההבדל שבין הטענות וההוכחות, ובין ההשקפות אשר מתחזקת המחשבה בהן או נחלשת לבין הדברים המוכחים.
ועוד: דברי ההטפה הללו, אשר הקדים להיות כנה כלפי היריב כדי לחזק השקפתו, האם יש צורך לכל זה בהוכחה?! לא! אלא כל מטרתו היא לומר כי השקפתו יותר נכונה מהשקפת החולקים עליו, מאותם שטענו כי העיון הפילוסופי מראה כי השמים נכללים תחת ההוויה וההפסד, אלא שלא נעדרה מעולם, או שהיא הווה אך לא נפסדת, וכל יתר מה שהזכיר מאותן ההשקפות. וזה נכון בלי ספק כי השקפתו קרובה יותר אל הנכון יותר מהשקפותיהם כפי הלמידות מטבע המציאות.
ואין אנחנו חושבים כך כפי שאבאר . אבל כבר נתגברו התאוות על כל הכתות, ואפילו על הפילוסופים, ורוצים לקבוע כי אריסטו הוכיח שאלה זו.
ושמא לדעתם אריסטו הוכיח שאלה זו, והוא לא הרגיש שהוא הוכיח, עד שאמצווהו לכך הבאים אחריו.
אבל אני, אין לי ספק כי אותן ההשקפות אשר הזכיר אריסטו בעניינים אלה, כלומר: קדמות העולם וסיבת שינוי תנועת הגלגלים ודירוג השכלים, כל זה אין עליו הוכחה, ולא דימה אריסטו אי פעם שאותם הדברים הוכחה. אלא כפי שהזכיר שדרכי הלמידות על הדברים הללו שעריהם נעולים בפנינו, ואין בידינו להם מוצא שנלמד בו. וכבר ידעת נוסח דבריו, והוא זה:
ואשר אין לנו בו ראיה , או שהם חמורים בעינינו, הרי דברינו בהם 'מדוע זה קשה'? כגון אמרנו האם העולם קדמון או לאו.
זה לשונו.
אבל אתה כבר ידעת ביאור אבי נצר למשל זה ומה שפירש בו, ושהוא הרחיק שאריסטו מסופק בקדמות העולם, וזלזל בגאלינוס זלזול גדול על שאמר כי שאלה זו קשה ולא ידועה הוכחה עליה. וסובר אבו נצר שהדבר פשוט וברור, מורה עליו ההוכחות שהשמים קדומים ומה שבתוכה הווה נפסד .
כללו של דבר אין באף אחת מן הדרכים הללו שהזכרנו בפרק זה מה שיאמת השקפה או יבטל או יביא בה ספק.
אבל הבאנו מה שהבאנו, [קצז] בידענו כי רוב מי שנדמה לו שהוא חקר, ואף על פי שאינו מבין מאומה במדעים, מחליט בקדמות העולם מתוך הסתמכות על אותם שנתפרסמה חכמתם הסוברים קדמותו , ועוזב דברי כל הנביאים מחמת שאין דבריהם על דרך הלמוד, אלא על דרך ההודעה בשם ה', והיא הדרך אשר לא יוכשרו בה כי אם מעטים המאושרים בשכל .
אבל מה שאנחנו חושבים בעניין חידוש העולם לפי השקפת תורתנו אזכירהו בסוף בפרקים שיבואו .
הערות:
הערת המתרגם: לחשוב שהוכח לו הדבר.
הערת המתרגם: "חג'ה" אינה הוכחה גמורה מוחלטת, אלא טענה הוכחתית, או הוכחה ויכוחית. ואם כי תרגמתי רובן "הוכחה" שלא בדיוק מחוסר מילה מתאימה לפי ידיעתי הדלה, כי "הוכחה" היא תרגום "ברהאן" אשר הר"ש מתרגמה "מופת" וכאן תרגם "חג'ה" טענה, ואינו נכון כי אינה סתם טענה. תטענה" היא תרגום "דעוי". ופעמים תרגם "ראיה" ואינו נכון כי "ראיה" תרגום "דליל".
הערת המתרגם: "יזעם" וראה לעיל פרק יג הע' .
הערת המתרגם: דברי אלאסכנדר הובאו לקמן בסוף פרק כב, ובפרק כג שכל שני נגדיים שאי אפשר להוכיח אף אחד מהם יש לתפוש אשר הקושיות נגדו קלות ופחותות.
הערת המתרגם: וכדומה לזה כותב אבי נצר על אפלטון ואריסטו בתחילת מאמרו "כתאב אלג'מע בין ראי אלחכימין".
הערת המתרגם: ט'ן מחשבה בלתי נכונה, ופעמים תרגמתיה "מדמים".
הערת המתרגם: אפשר: לנהוג עמהם. ואפשר גם: להריצם.
הערת המתרגם: "לם ידעי" ובר"ש "לא יתפאר" ולא דק. וראה לעיל הע'
הערת המתרגם: אפשר: שהוכיח.
הערת המתרגם: פיזיקה ספר ח פרק א.
הערת המתרגם: בספרו טימיאוס לח ב. וכדלעיל פרק יג ההשקפה השנית.
הערת המתרגם: על סוג ראיה כזו, כלומר: כשמלומדים רבים סומכים ידיהם או אומרים דבר אחד, נחשב הדבר כדבר נכון, ראה בתחילת מאמר אבי נצר "בספר אלג'מע בין ראי אלחכימין" ד"ה "פאמא אן יכון ראי אלג'מיע". אבל ההמונים כשהם מחזיקים דעה מסוימת אינה נחשבת אלא לדעה אחת כלומר: דעת האומר הראשון בלבד. וראה גם סנהדרין לו א.
הערת המתרגם: רבנו תופש את הכלל המקובל בעולם "חוזק המילים סימן לחולשת הטענה". וראה לעיל ח"א סוף פרק נא.
הערת המתרגם: "כל אלעאלמין" הלמד בפתח, כל אנשי העולם, כל בני אדם. ור"ש קרא את הלמד חרוקה (כסר) ותרגם "כל החכמים".
הערת המתרגם: כמה מרפסן אגרי דברי אמת הללו, וכמה צריכים בעלי התשובות בימינו לקבעם כמרגלית לנגד עיניהם, שהם מביאים חבלות של בעלי סברא הרצויה להם כדי לעבות את האמת שלהם.
הערת המתרגם: ספר א [קצו] בראש פרק י.
הערת המתרגם: "ראם" זמם, יזם, נגש לעשיית הדבר. ובר"ש "והשתדל".
הערת המתרגם: בר"ש "הווים נפסדים" ואין נפסדים במקור.
הערת המתרגם: ההשקפות אשר הסברא נוטה אליהן או מעליהן,
הערת המתרגם: "קול כ'טב" ובר"ש "המאמר ההגדי".
הערת המתרגם: לקמן פרק יז.
הערת המתרגם: נכון יותר: השאיפות.
הערת המתרגם: "תנבה" הנון שרוקה (צ'ם) אמצווהו, עודדוהו, סעדוהו. ובר"ש "שהתעוררו לזה". מפני שקרא את הנון והבית פתוחות (פתח), ואינו נכון. ודברי רבנו לעג לאותם המדמים שאריסטו הוכיח שאלת קדמות העולם.
הערת המתרגם: בספרו טופיקא ספר א פרק יא.
הערת המתרגם: "חג'ה" ראה לעיל הע'
הערת המתרגם: איני יודע היכן דברי אבונצר אלה. וראה לעיל פרק יג הע' שכתב ההיפך הגמור ממה שמביא כאן רבנו בשמו, [קצז] וש "תחד'ק" נתפקח. ובר"ש שהם השכילו.
הערת המתרגם: כדרך שנהג הנרבוני.
הערת המתרגם: שנתן להם ה' דעה רחבה להבין ולרדת לעומק דברי הנביאים על אף קיצורם משליהם וחידותיהם.
הערת המתרגם: לקמן פרקים כה-כז.
<h2>פרק [טז]</h2>
פרק זה אבאר לך בו את דעתי בשאלה זו, ואחר כך אביא ראיות על מה שאנו חושבים .
ואומר, כי כל מה שאומר מי שחושב מן ה"מתכלמין", שהוא הוכיח את חידוש העולם, אין אותן הראיות לפי רצוני , ולא אטעה את עצמי לקרוא דרכי ההטעיה הוכחות.
ומה שהאדם טוען שהוא הוכיח שאלה מסוימת בהטעיות, הרי לדעתי אינו מחזק אמיתת אותה הבעיה, אלא החלישה וגורם להכחישה, כי כאשר יתברר בטול אותן הראיות, תחלש הנפש מלאמת אותו הדבר שהובאו עליו הראיות . ושהדבר אשר אין עליו הוכחה, אם ישאר סתום כדבר שיש עליו חקירה, או לקבל בו אחת הקצוות הנגדיות יותר טוב.
וכבר הזכרתי לך דרכי ה"מתכלמין" בקביעת חידוש העולם, והעירותיך על מקום הפקפוק בהם , וכן כל מה שהזכיר אריסטו ותלמידיו מן הראיות על קדמות העולם אינו לדעתי הוכחה גמורה, אלא טענות שיש בהן ספקות חמורים כפי שאשמיעך.
ואשר אני חושב לבאר כי היות העולם מחודש כפי השקפת תורתנו, כפי שכבר ביארתי, אינו נמנע, ושכל אותן הראיות הפילוסופיות אשר נראה מהן שאין הדבר כפי שאמרנו, יש לכל אותן הטענות דרכים המבטלים אותם, ותבטל הראיה בהם נגדנו.
וכאשר נתאמת לי זה, ונעשית שאלה זו כלומר: קדמות העולם או חידושו אפשריים, הרי אני מקבלה מצד הנבואה המבארת עניינים שאין בכוח העיון להגיע אליהם . כמו שנבאר כי הנבואה לא תבטל, ואפילו לפי השקפת סוברי הקדמות.
ואחר אשר אבאר אפשרות טענתנו, אבוא להכריעה על זולתה גם בראיה עיונית, כלומר: הכרעת אמירת החידוש על אמירת הקדמות. ואבאר, כי כמו שמחייבים אותנו הקושיות אשר בסברת החידוש, כך מתחייבים קושיות יותר חמורות מהן בסברת הקדמות .
והנני עתה מחל בהמצאת הדרך המבטלת ראיות כל מי שהביא ראיה על קדמות העולם. [קצח]
הערות:
הערת המתרגם: "אעתקדה" על דיוק מונח זה ראה לעיל פרק נ. ובמה שצויין שם. ואינה סתם אמונה. ובר"ש "מה שאאמינהו".
הערת המתרגם: "נרומה" ראה לעיל פרק סו הע' .
הערת המתרגם: אינם מתקבלים על דעתי ואיני מסכים עמהם.
הערת המתרגם: כי גם כאשר הדבר אמת כשלעצמו, ובא מי שאינו יודע ומביא עליו ראיות חלושות גורם לבני אדם לחשוב שאותו הדבר מבוסס על אותן הוכחות רעועות וידחוהו. וכדומה לזה כתב רס"ג בסוף הקדמת ספרו האמונות ודעות פ"ז הסיבה הששית.
הערת המתרגם: לעיל ח"א פרק עד.
הערת המתרגם: "חג'ג'" ראה לעיל פרק טו הע' .
הערת המתרגם: בבחינת: לא תהא תורה שלמה שלנו, כשיחה בטלה שלהם. וראה גם לקמן בחלק זה פרק לח.
הערת המתרגם: וכדלעיל פרק טו הע' . [קצח]
<h2>פרק [יז]</h2>
כל מחודש שנהיה אחר שלא היה, ואפילו היה חומרו מצוי, ורק פשט צורה ולבש אחרת - הרי טבעו אחר חידושו וגמרו ותנוחתו, זולת [=שונה מ-] טבעו בעת התהוותו, כאשר החל לצאת מן הכוח אל הפועל, וגם זולת טבעו לפני שיתעורר לצאת אל הפועל .
המשל בכך, כי טבע זרע האשה, כשהוא דם בכליו, זולת [=שונה מ-] טבעו בעת ההריון בעת מפגשו בזרע הזכר ותחילת תנועתו , וגם טבעו בעת זו, זולת טבע החי השלם אחר לידתו. ואין ללמוד בכל האופנים* מטבע הדבר אחר היותו וגמרו ומציאותו בתנוחתו כפי שלמות מצבו, על מצב אותו הדבר בעת תנועתו להוויה; ואין ללמוד ממצבו בעת תנועתו, על מצבו לפני שהחל בתנועה.
וכל זמן שתטעה בעניין זה, ותביא ראיה מטבע הדבר המצוי בפועל על טבעו כשהוא בכוח, יתעוררו לך ספקות גדולים, ויהיו בטלים לדעתך דברים שהוויתם חיובית, ויתחייבו לדעתך דברים בטלים .
והנה נניח במה שהמשלנו בו , שאדם שלם מאוד באפיו הטבעי , נולד, ומתה אמו אחר שהניקתו מספר חודשים. ובודדו גברים בהשלמת גידול הילד הזה באי בודד, עד אשר גדל והשכיל ולמד. והוא לא ראה מעולם אשה, ולא נקבה מנקבות שאר בעלי החיים.
ואז שאל ואמר לאיש מאשר עמו, היאך נמצאנו, ובאיזה אופן נהוינו?
השיבו הנשאל, כי כל אחד ממנו נתהווה בבטן אחד ממיננו כמונו, והיא נקבה בצורת כך וכך, ושהאחד ממנו היה קטן הגוף בתוך הבטן, נע וניזון וגדל לאט, והוא חי, עד שיגיע לגבול מסוים בגודלו, ואז יפתח לו פתח בשיפולי הגוף, יגח ממנו ויצא, ואינו חדל להתפתח אחרי כן עד שיהיה כפי שאתה רואה אותנו.
הרי אותו הולד היתום ישאל בהחלט ויאמר: ואותו האחד ממנו בעת שהיה קטן בבטן, והוא חי נע וגדל, האם היה אוכל ושותה ונושם מפיו ונחיריו ומוציא רעי?
ואז יאמרו לו לאו!
הרי בלי ספק ימהר להכחיש דבר זה, ויביא הוכחה על כל הדברים הללו האמיתיים שהם נמנעים במה שילמד מן המצוי השלם והיציב .
ויאמר: כל אחד ממנו, אם תעצר ממנו הנשימה אפילו מקצת שעה, ימות ויבטלו תנועותיו, והיאך יצטייר שיהא אחד ממנו בתוך כלי אטום המקיפו בתוך הגוף במשך חודשים והוא חי נע?
- ואלו בלע אחד ממנו ציפור, היה אותו הציפור מת מיד בהגיעו לבטן , וכל שכן בבטן התחתון;
- וכל אחד ממנו, אם לא יאכל המזון בפיו וישתה המים, יאבד בלי ספק במשך ימים מעטים, והיאך ישאר האדם חי חודשים ללא אכילה ושתיה?!
- וכל אחד ממנו אם יאכל ולא יוציא רעי, הרי במשך ימים מעטים ימות בתחלואים קשים, והיאך יתקיים זה חודשים בלי שיוציא רעי?
- ואלו ינקב בטן של אחד [קצט] ממנו, ימות אחרי איזה ימים, והיאך אתה חושב כי העובר הזה היה טבורו פתוח?!
- והיאך לא יפתח עיניו ולא יפרוש כפיו ולא יפשוט רגליו, וכל אבריו בריאים אין פגע בהם כפי שאתם מדמים?
ועל דרך זו ימשך לו כל ההיקש, שלא יתכן בשום אופן שהאדם יתהווה בצורה זו.
התבונן נא במשל זה ובחנהו אתה המעיין, ואז תמצא כי זה בדיוק מצבנו עם אריסטו. שאנו ההולכים אחרי משה רבנו ואברהם אבינו עליהם השלום, בדעה שהעולם נתהווה באופן כך וכך, ונעשה כך מכך, ונברא בך אחר כך.
ויבוא אריסטו לסתור דברינו, ולהביא לנו ראיה מטבע המציאות הנחה, השלמה המצויה בפועל, אשר אנחנו מודים לו שהיא אחר תנוחתה ושלמותה אינה דומה למאומה כמה שהייתה בעת ההתהוות, ושהיא נמצאת אחר ההעדר המוחלט.
ואיזו ראיה תתקיים נגדנו מכל מה שהוא אומר?!
אבל יתקיימו אותן הראיות למי שטוען כי טבע המציאות הזו הנחה, מורה על היותו מחודש, וכבר הודעתיך כי אני איני טוען זאת, והנני חוזר ומזכיר לך יסודות דרכיו, ואראה לך היאך אין מחייב אותנו מהם מאומה, כיון שטענתנו שהעולם בכללותו המציאו ה' אחר ההעדר, והווהו עד אשר שלם כפי שאתה רואהו.
אמר, כי החומר הראשון אינו הווה ולא נפסד, ובא להביא ראיה על כך מן הדברים ההווים הנפסדים, ובאר מניעת התהוותו.
וזה נכון, כי אנחנו לא טענו שהחומר הראשון נתהווה כהתהוות האדם מן הזרע, או יפסד כהפסד האדם אל העפר , אלא טענו כי ה' המציאו מן האין.
והוא כפי שהוא אחר מציאותו, כלומר: שכל דבר מתהווה ממנו, ונפסד אליו כל מה שנתהווה ממנו, ולא ימצא מעורטל מצורה , ועדיו מסתיימת ההוויה וההפסד. והוא אינו הווה כהתהוות מה שמתהווה ממנו, ולא נפסד כהפסד מה שנפסד אליו, אלא נוצר . וכאשר ירצה יוצרו - מעדירו העדר גמור ומוחלט.
וכך בדומה אנו אומרים בתנועה, לפי שהוא הביא ראיה מטבע התנועה, שהיא לא הווה ולא נפסדת.
והדבר נכון, לפי שאנו טוענים כי אחר מציאות התנועה כפי הטבע הזה אשר היא יציבה עליו, אין לשער הויתה והפסדה הוויה כללית והפסד כללי כהויית התנועות החלקיות ההוות, וכהפסד התנועות החלקיות. והוא הדין בכל מה שמחייב טבע התנועה.
וכך הדבר בתנועה הסיבובית שאין לה התחילה , הוא נכון אחר מציאות הגוף העיגול הנע בסיבוב לא יצטייר בתנועתו התחילה .
וכך אנו אומרים באפשרות, שהוא מחייב שתקדם לכל הווה . שאין זה מתחייב אלא במציאות הזו היציבה, אשר כל מה שמתהווה בה מתהווה הוא ממצוי מסוים. אבל הדבר הנברא מן ההעדר, אין שם דבר שירמוז עליו לא בחוש ולא בשכל, שאז תקדם לו אפשרות.
וכך אנו אומרים גם במה שהשמים אין בה נגדיות, שזה נכון. פרט לכך שאנחנו [ר] לא טענו כי השמים נתהוו כהתהוות הסוס והדקל , ולא טענו שהרכבן מחייב להם הפסד כצומח וכחי מחמת הנגודים שבהם.
קיצורו של דבר הוא מה שאמרנו, שהמצוי במצב שלמותו וגמרו אין מצבו זה מורה על מצבו לפני שלמותו.
וגם אין קושיא עלינו בדברי האומר כי השמים נתהוו לפני הארץ, או הארץ לפני השמים , או שהיו השמים ללא כוכבים , או מין חי בלעדי מין אחר , כי כל זה בעת התהוות הכללות הזו. כמו שהחי בעת התהוותו נתהווה בו הלב לפני האשכים, כפי שאנו רואים בעין, והעורקים לפני העצמות, ואף על פי שאחר שלמותו לא ימצא בו אבר בלעדי אבר מכל האברים אשר לא יתכן קיום האדם בלעדיהם. כל זה אנו נזקקים לו אם נקח את המקרא כפשוטו, ואף על פי שאין הדבר כך כמו שיתבאר בהמשך הדברים .
ולכן ראוי שתשמר בעניין זה , כי הוא חומה בצורה בניתיו סביב התורה מקיף אותה, המונע אבני כל יורה אליה.
ואם יטען נגדנו אריסטו - כלומר: התופש השקפתו - ויאמר, כיון שאין לנו למידות מן המציאות הזו, במה ידעתם אתם שזה נתהווה ושהיה שם טבע אחר הווה אותו .
אמרנו אין זה מחייב אותנו לפי מחשבתנו, לפי שאין אנו רוצים עתה לבסס שהעולם מחודש. אלא כל מה שאנו רוצים, הוא אפשרות היותו מחודש, ושלא תבטל הנחה זו בלמידות בטבע המציאות אשר אין אנו מכחישים אותה.
וכאשר תתבסס אפשרות ההנחה כמו שביארנו, נשוב אחר כן ונכריע השקפת החידוש. ולא ישאר בעניין זה אלא אם יביא לנו מניעת חידוש העולם לא מצד טבע המציאות, אלא ממה שמחייב השכל ביחס לה', והם שלושת האופנים אשר כבר הזכרתים לך לעיל , ושהם לומדים בהם על קדמות העולם מצד ה'.
והנני מגלה לך צדדי הפיקפוק בהם עד שלא תתקיים מהם ראיה כלל, בפרק הבא.
הערות:
הערת המתרגם: כגון התהוות החי והצומח.
הערת המתרגם: מצב שבו הוא נשאר לאחר גמרו. מצב קיומו השלימותי.
הערת המתרגם: ובכך יש להבחין בכל דבר שלושה שלבים הללו אף בדבר שחומרו קיים.
הערת המתרגם: התנועה כאן היא ההכללתית וכפי שקדם שכל שינוי תנועה הוא. וראה גם סוקראטס בספר תיאטיטוס של אפלטון מהד' רות עמ' ועמ' .
* . לפי כ"י ב, בכל המציאות.
הערת המתרגם: אפשר: ותחיל את הלמידות. או: ותמשיך ללמוד.
הערת המתרגם: כלומר: שהתוצאה תהיה שדברים אפשריים יהיו לפי מסקנותיך ותוצאות עיונך נמנעים בלתי אפשרים. ולהיפך דברים הנמנעים יהיו לדעתך אפשריים.
הערת המתרגם: לעיל, התהוות זרע האשה.
הערת המתרגם: "כאמל אלפטרה" אפיו הטבעי ותכונותיו הנפשיות והשכליות בתכלית השלמות. ובר"ש "שלם במדע המוטבע באדם" וכביתר המקומות לא דק במילה זו.
הערת המתרגם: "ואנפרד" כלומר: שנשאר טיפולו בידי גברים בלבד. ולפי כ"י ב, מ, "האיש" ואינו נכון, כי יש עוד גברים אחרים בכפר דכרייא זה וכמשמע לקמן.
הערת המתרגם: "יברז" ובר"ש הושמט. וכדרכו להשמיט כל מה שנראה לו מיותר.
הערת המתרגם: "אליתים" כשמילה זו נאמרת תוך שטף הדברים ללא צורך כי הלא מדובר ביתום. יש בה משום הקטנה מעין בטוי "המסכן", לרמוז שאינו מסוגל להבין דברים המובנים לאחרים.
הערת המתרגם: הנח. הנמצא במצבו השלימותי.
הערת המתרגם: אפשר: וישבתו
הערת המתרגם: "אלמעדה" הבטן העליון. האסטומכא.
הערת המתרגם: בר"ש "הרודפים". [קצט]
הערת המתרגם: "נשתקד" כבר העירותי פעמים רבות, שאינה סתם אמונה. וכפי שבאר רבנו לעיל ח"א פרק נ. ורס"ג בהקדמתו לאמונות ודעות פ"ד ראה שם מהדורתי. ובר"ש "נאמין" ונתן מקום לנרבוני להשחיל את הזיותיו המפוקפקות בדברי רבנו.
הערת המתרגם: "חג'ה" וראה לעיל פרק טו בע' . ואפשר לתרגם: ואיזו טענה תעמוד נגדנו.
הערת המתרגם: אף כאן "חג'ה" וכדלעיל פ"ט הע' ,
הערת המתרגם: וכדלעיל בחלק זה פרק יד.
הערת המתרגם: כלומר: דבר מדבר ודבר אל דבר.
הערת המתרגם: כלומר: שחומר בלי צורה אינו מצוי כלל. ואינו ניתן לתפישה. ומה שאנחנו אומרים חומר וצורה אינה אלא הפשטה מחשבתית. או כלשון רבנו בהלכות יסודי התורה פ"ד הל' ז אלא לב האדם הוא שמחלק גוף הנמצא בדעתו ויודע שהוא מחובר מגולם וצורה.
הערת המתרגם: אפשר: נברא. מחודש.
הערת המתרגם: אין בה נקודת אחיזה מהיכן התחילה, ומזל טלה שאנו אומרים כי משם התחיל המחזור אינו אלא ציור דמיוני של קבוצת כוכבים. וראה בהלכות ברכות פ"י הל' יח. וקדוש החודש פ"י הל' ד.
הערת המתרגם: לפירוש דברי אריסטו בעניין זה ראה לעיל פי"ג הע' .
הערת המתרגם: וכדלעיל, הדרך הרביעי.
הערת המתרגם: שם הדרך השלישי.
הערת המתרגם: "אלנכ'לה" ובר"ש והחמור, ושמא ט"ס הוא [ר] וצ"ל והתמר.
הערת המתרגם: "מלאך אלאמר" וכפי שתרגמתי, וכעין לשון רבנו בהלכות ברכות פ"י הל' ז. ובר"ש "ועקר העניין".
הערת המתרגם: מחלוקת בית שמאי ובית הלל בחגיגה יב א.
הערת המתרגם: לפי פשטי הכתובים בבראשית א שהמאורות נבראו ברביעי. ועד אז היו השמים ללא כוכבים.
הערת המתרגם: לפי פשטי הכתובים שם, שרץ המים והעוף בחמישי, וחית הארץ למינה בשישי.
הערת המתרגם: לקמן פרק ל.
הערת המתרגם: היסוד הגדול אשר הביא כאן רבנו, שאין ללמוד ולהקיש ממצב הדברים כפי שהם למה שהיה בהתהוות, אפילו בהתהוות יש מיש כיצירת העובר, וכל שכן יש מאין.
הערת המתרגם: כי אריסטו הלא כבר מת.
הערת המתרגם: נאמרה כאן המילה "טבע" כי המדובר הושם בפי אריסטו.
הערת המתרגם: בר"ש "אחר הויתו" וטעות הוא.
הערת המתרגם: אפשר: יוכיח.
הערת המתרגם: פרק יד מחלק זה בשם תלמידי אריסטו וממשיכי דרכו.
חלק שני
<h2>פרק [יח]</h2>
הדרך הראשון הוא שהזכירו שמחייבנו לפי מחשבתם שהאלוה יצא מן הכוח אל הפועל אם היה פועל בעת מסוים ואינו פועל בעת אחר .
וסתירת קושיא זו פשוטה מאוד , והוא, שאין הדבר הזה חיובי אלא בכל מורכב מחומר בעל אפשרות וצורה, שהוא בלי ספק כל זמן שיפעל אותו הגוף בצורתו אחר שלא עשה, הרי שהיה בו דבר בכוח ויצא אל הפועל, והכרחי שיהא לו מוציא, כי הקדמה זו לא הוכחה אלא מבעלי החומר . אבל מה שאינו [רא] גוף ואין לו חומר , אין בעצמו אפשרות כלל, וכל מה שיש לו הוא בפועל תמיד, ואין זה חיובי בו , ואינו נמנע בו שיפעל בעת מסוים ולא יפעל בעת אחר, ולא יהא זה שינוי ביחס לנבדל, ולא יציאה מן הכוח אל הפועל.
והראיה לכך, השכל הפועל כפי השקפת אריסטו ותלמידיו, שהוא נבדל, ויש שהוא פועל בעת ואינו פועל בעת אחר, כמו שבאר אבו נצר במאמרו בשכל , שם אמר דברים זה נוסחן, אמר:
פשוט כי השכל הפועל אינו פועל תמיד אלא עתים פועל ועתים אינו פועל.
זה לשונו. הוא אמת ברור, ועם היותו כן, אין לומר שהשכל הפועל משתנה, ולא שהיה פועל בכוח ונעשה בפועל מפני שעשה בזמן מסוים מה שלא עשה מקודם, לפי שאין יחס בין הגופים ומה שאינו גוף, ולא שום דימוי כלל, לא בעת הפעולה ולא בעת המחדל מן הפעולה. אבל נאמר לפעולת הצורות בעלות החומר ולפעולת הנבדל 'פועל' בשיתוף השם, ולפיכך אינו מתחייב ממה שאין הנבדל פועל בזמן מסוים, הפעולה שהוא פועל לאחר מכן שהוא יצא מן הכוח אל הפועל, כפי שאנו מוצאים זאת בצורות בעלי החומר.
ושמא יחשוב אדם שיש בדבר זה הטעיה כל שהיא, והוא, שהשכל הפועל מה שנתחייב אמנם שיפעל בעת מסוים ולא יפעל בעת אחר, אינו מחמת דבר מה בעצמו, אלא מחמת עתוד החומר, אבל מצדו הרי הפעולה תמידית לכל מעותד, ואם היה שם עיכוב מפעולה, הרי הוא מחמת העתוד החמרי לא מחמת השכל כשלעצמו.
ידע אם כן בעל מחשבה זו, כי מטרתנו אינה להודיע הסיבה אשר מחמתה פעל ה' יתעלה בעת זאת ולא פעל בעת אחרת, ולא חייבנו במשל זה ואמרנו כשם שהשכל הפועל פועל בעת ואינו פועל בעת אחרת והוא נבדל, כך ה' יתעלה. לא אמרנו זאת ולא חייבנוה, ואילו עשינו כן הייתה זו הטעיה.
אלא אשר חייבנו והוא חיוב נכון, הוא, שהשכל הפועל אשר אינו גוף ולא כוח בגוף, ואף על פי שפועל בעת ואינו פועל אותה הפעולה בעת אחרת, תהיה הסיבה לכך אשר תהיה, אין לומר בו, שהוא יצא מן הכוח אל הפועל, ולא שהיה בעצמו אפשרות, ולא שהוא זקוק למוציא שיוציאהו מן הכוח אל הפועל.
והנה ירד מעלינו הספק הגדול הזה אשר הביא עלינו הסובר קדמות העולם, כיון שאנחנו בדעה שהוא יתעלה אינו גוף ולא כוח בגוף, ולפיכך אין מתחייב בו שינוי כאשר פעל אחר שלא פעל.
הדרך השני הוא, מה שמחייב בו קדמות העולם, מחמת סילוק הגורמים והמאורעות והמעכבים ביחס לו יתעלה .
והתרת הספק הזה קשה, והוא עמוק, ושמעהו:
דע שכל פועל בעל רצון עושה מעשיו מחמת איזה דבר, הרי בהכרח כי המחייבו לפעול בעת זו ובעת אחרת לא יפעל, הוא מחמת מעכבים או מאורעות.
המשל בכך, שהאדם, דרך משל, רוצה שתהיה לו דירה ואינו בונה אותה מחמת העיכובים. והם, אם לא היו החומרים שלה נמצאים, או שהיו נמצאים אלא שאינם מוכנים לקבלת הצורה מחמת העדר הכלים; ויש שיהו החומר והכלים נמצאים ואינו בונה מפני שאינו רוצה לבנות לפי שאינו זקוק לדירה; ואם אירעו מאורעות כגון: חום, או קור, המחייב אותו למצוא דירה אז ירצה לבנות.
הנה נתבאר כי המאורעות משנים את הרצון, והמעכבים עומדים בפני הרצון ולא יפעל מחמתם.
במה דברים אמורים?
בשהיו הפעולות מחמת דבר [רב] שהוא מחוץ לעצם הרצון. אבל אם לא הייתה לפעולה תכלית אחרת כלל, אלא היותה תוצאת הרצון, הרי אין אותו הרצון זקוק לגורמים, ואותו הרוצה אף על פי שאין לו מעכבים אין חיוב שיפעל תמיד, כיון שאין שם מטרה חיצונית איזו שהיא, שיעשה מחמתה שאז יתחייב שיפעל, אם לא היו שם מעכבים להשגת אותה המטרה. כיוון שהפעולה כאן תוצאה של הרצון בלבד.
ואם יאמר אדם כל זה נכון, אלא שעצם היותו רוצה בעת זו ואינו רוצה בעת אחר האם אין זה שינוי?
נאמר לו לא! אמיתת הרצון ומהותו זהו עניינו שירצה ולא ירצה . אם היה אותו הרצון לבעל חומר כדי שישיג בו מטרה חיצונית מסוימת, יהיה הרצון משתנה כפי המעכבים והמאורעות. אבל רצון הנבדל אשר אינו מחמת דבר אחר כלל אינו משתנה, ומה שהוא רוצה עתה דבר, וירצה זולתו מחר, אינו שינוי בעצמו, ואין זה נקרא גורם אחר. כמו שהיותו פועל ולא פועל אינו בשינוי כמו שביארנו .
ויתבאר לקמן כי רצוננו ורצון הנבדל נאמר עליהם 'רצון' בשיתוף, ואין דמיון בין שני הרצונות.
והנה הותרה גם קושיא זו, ונתברר שאין דרך זו מחילה עלינו בטול. וזהו מה שרצינו כפי שידעת.
הדרך השלישי, והוא אשר מחייבים בו קדמות העולם, מפני שכל מה שמחייבת החכמה שיופיע כבר הופיע וחכמתו קדומה כעצמותו, והמתחייב ממנה קדום .
וזה חיוב חלוש מאוד, כי אנו כשם שנעלמה ממנו חכמתו, אשר חייבה שיהו הגלגלים תשעה לא יותר ולא פחות, ומספר הכוכבים כפי שהוא לא יותר ולא פחות, ולא יותר גדול או קטן, כך נעלמה ממנו חכמתו במה שהמציא את הכל זה מקרוב אחר שלא היה, והכל כפי חכמתו התמידית הבלתי משתנית. אלא שנעלם ממנו כליל שיקול אותה החכמה ומשפטה , כי גם הרצון לפי השקפתנו, תוצאת החכמה הוא, והכל דבר אחד, כלומר: עצמותו וחכמתו כי אין אנו סוברים את התוארים.
ותשמע עוד בעניין זה הרבה כאשר נדבר בהשגחה , ולפי הבחנה זו תרד אותה הזרות .
אבל מה שאמר אריסטו מהסכמת העמים בדורות שעברו, כי משכן המלאכים בשמים ועל היות האלוה בשמים, וכך נאמר בפשטי המקראות . הרי אין זה להורות על קדמות השמים כפי שהוא רוצה, אלא זה נאמר להורות על כך שהשמים מורה לנו על מציאות השכלים הנבדלים והם הרוחניים והמלאכים, והיא מורה לנו על מציאות האלוה, והוא מניעה ומנהיגה כפי שנבאר ונברר שאין שם ראיה המורה לנו על מציאות העושה לפי השקפתנו כהוראת השמים, והיא גם מורה לפי השקפת הפילוסופים כפי שהזכרנו על מציאות מניעה, ושאינו גוף ולא כוח בגוף.
ואחר אשר ביארתי לך אפשרות טענתנו, ושאינה נמנעת כפי שדמה סובר הקדמות, אשוב לבאר הכרעת השקפתנו בדרך העיון, ואגלה מה שמחייבת השקפתו מן הזרות בפרקים שלפנינו. [רג]
הערות:
הערת המתרגם: "זעם" מחשבה בטלה.
הערת המתרגם: לעיל, הדרך הראשון משלושת הדרכים המוכיחים קדמות העולם מצד האלוה.
הערת המתרגם: אפשר "ספק זה פשוט מאד". ולעיל כתב כי זה קושי גדול. והכוונה ביחס לשאר אדם, וכאן בעיני רבנו.
הערת המתרגם: שבו היציאה מן הכוח אל הפועל היא אפשרות. וכדלעיל בפתיחת חלק זה הקדמה כג.
הערת המתרגם: לעיל בפתיחה הקדמה כד.
הערת המתרגם: אלא הוא צורה נפרדת. וכלשון רבנו בהלכות [רא] יסודי התורה פ"ב הל' ה.
הערת המתרגם: כלומר: היציאה מן הכוח אל הפועל.
הערת המתרגם: במאמרו "פי מעאני אלעקל" שבידי אין לשון זה, ובמה שתורגם לעברית ונדפס ע"י מ. רוזנשטין (בריסלוי תריח) בשיבושים רבים. קשה למצוא דברי חפץ, וראיתי מי שציין לשם.
הערת המתרגם: אפשר: דבר מסוים. או: איזה דבר.
הערת המתרגם: ואילו ביחס לה' בבריאת העולם הרי לא היה חומר במציאות. וראה לעיל ח"א פרק סח.
הערת המתרגם: על הסיבה ראה לקמן פרק כא.
הערת המתרגם: אפשר: הקושי.
הערת המתרגם: "אלקאיל" אינה סתם אמירה כתרגום הר"ש. אלא השקפה וסברא.
הערת המתרגם: ובר"ש "נאמין" ואינו נכון.
הערת המתרגם: לעיל הדרך השניה משלושת הדרכים השניים.
הערת המתרגם: "תתאתי" ולר"ש נתחלפה במילת "תאתי" ולפיכך תרגם "יבוא".
הערת המתרגם: אפשר: מטרה [רב]
הערת המתרגם: שאלו היה הרצון רצוף חדל להיות רצון ונעשה טבע.
הערת המתרגם: אפשר: מחמת שינוי.
הערת המתרגם: לקמן פרק כא.
הערת המתרגם: שיופיע במציאות. שיצא אל הפועל. או שיברא כבר נברא.
הערת המתרגם: לעיל, הדרך השלישי משלושת הדרכים השניים.
הערת המתרגם: אם הם תשעה, ולא חשוב לשאלה זו אם הם פחות או יותר,
הערת המתרגם: מה מחייבת ומה לא מחייבת.
הערת המתרגם: ראה לעיל ח"א פרק סט.
הערת המתרגם: לקמן ח"ג פרק יג ופרק יז. ועניני ההשגחה פזרם רבנו בכמה מקומות, מהם ברמזים קלים ומהם בהרחבה קלה, ובצירוף כולם נוכל להגיע לחקר שיטת רבנו. ראה חלק א פרקים כד, מד. וחלק ג פרקים יז, כג, נא, נד.
הערת המתרגם: אשר דמו להחיל בדרך זו על השקפתינו בחידוש העולם.
הערת המתרגם: בספרו על השמים יז ויח.
הערת המתרגם: וראה גם לעיל סוף פרק יד.
הערת המתרגם: לקמן פרק יט. [רג]
<h2>פרק [יט]</h2>
כבר נתבאר לך משיטת אריסטו ומשיטת כל סוברי קדמות העולם, שהוא סבור כי המציאות הזו נאצלה מהבורא על דרך החיוב , ושהוא יתעלה עילה וזה עלול, וכך נתחייב .
וכשם שאין לומר בו יתעלה מדוע נמצא, או היאך נמצא כך, כלומר: אחד ואינו גוף, כך אין לומר על כל העולם בכללותו מדוע נמצא או היאך נמצא כך, כי כל זה חיובי שימצא כך, העילה ועלולה, ולא יתכן בהם העדר כלל ולא שינוי מכפי שהם.
ולפיכך מתחייב מהשקפה זו תמידות כל דבר כפי טבעו, ושלא ישתנה בשום אופן דבר מן הדברים מכפי טבעו .
ולפי השקפה זו תהיה נמנעת השתנות אחד מן הנמצאים מכפי טבעו, ואם כן לא היו כל הדברים הללו בכוונת מכוון שבחר ורצה שיהיו כך, לפי שאם היו בכוונת מכוון, הרי שהיו בלתי נמצאים כך לפני שיכוון בהם.
אבל לפי השקפתנו אנו, הרי הדבר פשוט שהם בכוונה לא על דרך החיוב, ויתכן שישנה אותם אותו המכוון ויתכוון כוונה אחרת , אבל לא כל כוונה בסתם, כי יש טבע מניעות קיים לא יתכן שיבטל כמו שנבאר .
ומטרתי בפרק זה לבאר לך בראיות הקרובות להיות הוכחה, כי מציאותנו זו מורה לנו, שהיא בכוונת מכוון בהחלט, בלי שאטיל על עצמי מה שבדו ה"מתכלמין" מביטול טבע המציאות, וקביעת החלקיק , ובריאת המקרים בתדירות , וכל מה שביארתי לך מיסודותיהם אשר חשבו בהצעתם כדי להמציא את הייחוד .
ואל תחשוב שהם אמרו מה שאני אומר. אבל שהם חשבו על מה שאני חושב - הרי בלי ספק . וכן הזכירו הדברים אשר אני מזכיר, והתחקו בהם על הייחוד , אלא שהם אין הבדל אצלם בין ייחוד צמח זה באודם ולא בלובן, או במתיקות ולא במרירות, לבין ייחוד השמים כפי התבנית שלהם ולא מרובעים או משולשים.
וקבעו את הייחוד באותם ההקדמות אשר כבר ידעת אותם. ואני אקבע את הייחוד במה שצריך לקבעו בו בהקדמות פילוסופיות לקוחות מטבע המציאות.
ואבאר דרך זו אחר שאקדים הקדמה זו. והיא, שכל חומר ששותף בין דברים שונים באיזה אופן מאופני השינוי , הרי יש בהכרח סיבה אחרת מחוץ לאותו החומר המשותף, היא אשר חייבה שיהא מקצתו בתואר מסוים ומקצתו בתואר אחר, או כמה סיבות כמספר השינויים. והקדמה זו מוסכמת ממי שסובר הקדמות וממי שסובר החידוש.
ואחר הקדמה [רד] זו, אחל לבאר מה שנתכוונתי לבאר בצורת שאלה ותשובה לפי השקפת אריסטו.
שאלנו את אריסטו ואמרנו לו, כבר הוכחת לנו כי חומר כל מה שתחת גלגל הירח חומר אחד משותף לכל, אם כן מה סיבת שינויי המינים הללו המצויים כאן, ומה סיבת שינויי פרטי כל מין מהם?
השיב לנו על כך ואמר: סיבת ההבדלים שינויי מזיגת המורכבים מאותו החומר, והוא, שאותו החומר המשותף קיבל תחילה ארבע צורות , וכל צורה מהן נספחו לה שתי איכויות , ובאותן האיכויות הארבע נעשו יסודות למה שהורכב מהן, והוא, שהן מתערבין תחילה בתנועת הגלגל , ואחר כך מתמזגים, ויתחדשו ההבדלים במעורבים המורכבים מהם בשיעורים שונים מן החם והקר והלח והיבש, ויהיו בהם במיזוגים הללו השונים הכנות שונות לקבלת צורות שונות . וגם באותן הצורות יהיו מוכנים לקבלת צורות אחרות , ועל דרך זו תמיד. והצורה המינית ימצא לחומר שלה מרחב גדול בכמותה ואיכותה, וכפי אותו המרחב ישתנו פרטי המין היחידה כמו שנתבאר במדעי הטבע . וכל זה נכון וברור לדובר האמת בלבבו ואינו מרמה עצמו.
ושאלנו עוד את אריסטו ואמרנו לו: כיון שהתמזגות היסודות היא הסיבה לעתוד החומר לקבלת הצורות השונות, איזה דבר עיתד את אותו החומר הראשון עד שקיבל מקצתו צורת האש ומקצתו צורת הארץ, ומה שביניהם לקבלת צורת המים והאויר, וחומר הכל אחד משותף? ובמה היה חומר הארץ יותר ראוי לצורת הארץ, וחומר האש יותר ראוי לצורת האש?
ענה אריסטו על זה ואמר: חייבו את זאת הבדלי המקומות, כי הם שחייבו לחומר הזה האחד הכנות שונות, כלומר, אותו החלק ממנו הסמוך למקיף השפיע בו עדינות ומהירות תנועה ונעשה קרוב לטבעו, ואז קבל באותה ההכנה צורת האש. וכל מה שנתרחק החומר מן המקיף לצד המרכז נעשה יותר מעובה וקשה ופחות אורה , ונעשה ארץ, והוא הטעם במים ובאויר. והנה זה הכרח, כי בטל הוא שיהא החומר הזה שלא במקום , או שיהא המקיף הוא המרכז, והמרכז הוא המקיף. זהו שחייב לו הייחוד בצורות שונות, כלומר: ההכנה לקבלת צורות שונות.
שאלנוהו עוד ואמרנו לו: האם המקיף, כלומר: השמים החומר שלו וחומר היסודות אחד?
אמר לא, אלא אותו החומר אחר, וצורות אחרות, וה'גוף' נאמר על הגופים הללו אשר אצלנו ועל ההם בשיתוף כמו שבארו האחרונים , וכבר הוכח כל זה.
ומכאן שמע מה שאני אומר אתה המעיין במאמרי זה:
כבר ידעת הוכחת אריסטו, כי בשינויי הפעולות לומד על שינויי הצורות. וכיון שתנועת ארבעת היסודות באופן ישר, ותנועת הגלגל סיבובית, נודע כי אותו החומר זולת [רה] החומר הזה, וזה נכון לפי העיון הטבעי, וכיון שמצאנו גם אלה אשר תנועותיהם באופן ישר שונים בכיוונם, מהם שהוא נע כלפי מעלה ומהם שהוא נע כלפי מטה , ונמצא גם הנע מהם לצד אחד מקצתם מהיר ומקצתם אטי , נודע כי צורותיהם שונות, ובכך נודע כי היסודות ארבעה. ועל דרך למידות זו עצמה, מתחייב גם שיהא חומר כל הגלגלים אחד, כי כולם נעים בסיבוב, וצורת כל גלגל שונה מצורת הגלגל האחר, כיון שזה נע מן המזרח למערב ואחר מן המערב למזרח, ועוד שתנועותיהם שונות במהירות ובאטיות.
צריך אם כן לשאול אותו ולומר לו, כיון שזה חומר משותף לכל הגלגלים, כבר נתייחד כל נושא מהם בצורה מסוימת זולת האחר, מי הוא מייחד הנושאים הללו ומעתדם לקבלת צורות שונות? והאם יש שם אחר הגלגל דבר אחר לייחס לו הייחוד הזה בלתי ה' יתהדר ויתרומם
והנני מעירך על עומק חדירת אריסטו והשגתו המפליאה, והיאך דחקתו קושיא זו בלי ספק, ורצה לצאת ממנה בדברים שאין המציאות מסייעת לו עליהם, ואף על פי שלא הזכיר קושיא זו, אבל נראה לי מדבריו שהוא רוצה להסדיר לנו מציאות הגלגלים, כמו שהסדיר לנו מה שתחת הגלגל, כדי שיהא הכל על דרך החיוב הטבעי לא מצד כוונת מכוון איך שרצה, וייחוד מייחד על איזה אופן שחפץ.
ולא הצליח בכך ולא יצליח לעולם , כי הוא חושב לתת סיבה למה שהגלגל נע מן המזרח ולא נע מן המערב, ורצה לתת סיבה למה שמקצתן מהירי תנועה ומקצתן אטיים, ושזה חיובי לסדר תנוחתן מן הגלגל העליון. ורצה ליתן טעם למה שכל כוכב מן השבעה יש לו מספר גלגלים, וכל המספר הגדול הזה בגלגל אחד, כל זה רצה לתת את סיבותיו כדי שיסדיר לנו את הדבר סדר טבעי על דרך החיוב.
אלא שלא הצליח במאומה מזה, לפי שכל מה שבאר לנו ממה שלמטה מגלגל הירח, הולך לפי סדר המתאים למציאות, וסיבותיו ברורות, ונתאפשר לומר בו שהוא על דרך החיוב מתנועת הגלגל ומכוחותיו, אבל כל מה שהזכיר בענייני הגלגל לא נתן סיבה ברורה בכך, ולא הוליך את הדבר בו לפי סדר אשר יהא אפשר לטעון בו החיוב, לפי שאנו רואים את הגלגלים יש מהם שמהיר התנועה מעל אטי התנועה, ומהם שאטי התנועה מעל מהיר התנועה, ומהן שתנועותיהן שוות אף על פי שהן זה מעל זה, ודברים אחרים חמורים מאוד ביחס לבחינת הויית הדברים על דרך החיוב, אייחד להן פרק מפרקי מאמר זה .
כללו של דבר, שאריסטו בלי ספק לפי שידע חולשת דבריו בסיבות דברים הללו ומתן עילותיהן, הקדים לפני שהתחיל [רו] במחקרים אלה דברים וזה לשונו , אמר:
רוצים אנו עתה לחקור על שתי שאלות חקירה מספקת, כי מן הראוי שנחקור עליהן ונאמר בהן כפי השג שכלנו וידיעתו והשקפתנו, אלא שאין ראוי לשום אדם לראות את זה מצדנו חוצפה והעזה, אלא ראוי שיתפלא על חריצותנו בפילוסופיה וחשקנו בה, וכל עת שחקרנו השאלות הגדולות החשובות והתגברנו על פתרונן אפילו באופן חלקי שהוא מבוסס, ראוי לשומע שתוסיף שמחתו וייחדה.
זהו נוסח דבריו.
הנה נתבאר לך, שהוא בלי ספק יודע חולשת אותם הדברים, ובפרט שהמדעים הלימודיים בזמנו טרם הגיעו לשלמות, ולא נודע בזמנו מתנועות הגלגל מה שאנו יודעים היום.
ונראה לי כי מה שאמר במה שאחר הטבע מהנחת שכל נבדל לכל גלגל, אינו אלא מחמת עניין זה, כדי שיהא שם דבר אשר ייחד כל גלגל בתנועה מסוימת , ולקמן נבאר שהוא לא הרויח בזה מאומה. אבל אמרו בלשון זה אשר הבאתי לך 'כפי השג שכלנו וידיעתנו והשקפתנו' אני אבאר לך עניינו, ולא ראיתיו לאף אחד מן המפרשים.
והנה אמרו 'השקפתנו' הרי כוונתו בכך צד החיוב שהוא הסברא בקדמות העולם.
ואמרו 'ידיעתנו' כוונתו הדבר הברור המוסכם עליו, שכל דבר מן הדברים הללו הכרחי שיש לו סיבה ועילה, ואינו דבר שנעשה איך שנזדמן.
ואמרו 'שכלינו' רוצה לומר אי יכולתנו ליתן סיבות לכגון הדברים הללו כפי מצוין ותכליתן, אלא חשב לתת בהן דבר מועט וכך עשה. כי מה שהזכיר ממהירות התנועה הכללית ואטיות גלגל הכוכבים הקבועים מפני שהוא נגד הכיוון הוא טעם מוזר ותמוה.
וכן אמר כי חיובי שכל שנתרחק גלגל מן השמיני יהיה יותר מהיר תנועה. אבל אין זה כללי כפי שביארתי לך.
ויותר חמור מזה, שיש גם גלגלים הנעים מן המזרח למערב למטה מן השמיני, והיה ראוי שיהיו יותר מהירים מאשר למטה מהם הנעים כך מן המזרח למערב, והיה ראוי שיהו אלה הנעים מן המזרח קרובים במהירותם לתנועת התשיעי, אלא שהדבר כפי שהודעתיך לא היה מדע התכונה בזמנו כפי שהוא היום.
ודע שלפי השקפתנו אנו קהל הסוברים חידוש העולם, יקל כל זה ויהיה כפי יסודותינו, לפי שאנו אומרים שיש שם מייחד יחד כל גלגל במה שרצה מצד התנועה ומהירותה, אלא שאין אנו יודעים אופן החכמה בהמצאת זה כך.
ואילו יכול אריסטו לתת לנו טעם לשינוי תנועת הגלגלים, ושיהא זה כפי סדר הנחתם זה ביחס לזה כפי שחשב, היה זה נפלא, והייתה סיבת הייחוד בשינויי תנועותיהן כסיבת שינויי היסודות בתנוחתן בין המקיף והמרכז, אלא שאין הדבר סדור כך כפי שביארתי לך.
ויותר פשוט מזה במציאות הייחוד בגלגל אשר לא יוכל שום אדם למצוא לו סיבה מיוחדת מלבד כוונת המכוון, והוא מציאות הכוכבים, כי מה שהגלגל נע תמיד והכוכב קבוע תמיד מורה על כי חומר הכוכבים אינו חומר הגלגלים, וכבר הזכיר אבו נצר בהגהותיו על השמע לשון שזה נוסחו, אמר:
יש הבדל בין הגלגל לכוכבים, כי הגלגל שקוף והכוכבים אינם שקופים, וסיבת הדבר, כי בין שני החומרים ושתי הצורות הבדל, אלא שהוא מועט.
זה נוסח דבריו.
אבל אני איני אומר שהוא מועט, אלא שונה מאוד מאוד, לפי שאיני לומד מן השקיפות אלא מן התנועות.
ואשר נראה לי כי אלה שלושה חומרים ושלוש צורות, גופים נחים לעולם כשלעצמם והם גופי הכוכבים, וגופים נעים לעולם והם גופי הגלגלים, וגופים ינועו וינוחו [רז] והם היסודות, ומי יתן וידעתי מהו אשר איחד שני החומרים הללו השונים, אם תכלית שינוי כפי שנראה לי, או אשר ביניהם שינוי מועט כפי שאומר אבו נצר, ומי הוא המעתד את האיחוד הזה.
כללו של דבר, שני גופים שונים נתון אחד מהם בשני ואינו מתערב בו, אלא מוגדר במקום ממנו מיוחד ודבק בו בלי כוונת מכוון, פלא.
ויותר פלא מזה, הכוכבים הללו הרבים אשר בשמיני כולם עיגולים , מהם קטנים ומהם גדולים, כוכב כאן וכוכב בריחוק אמה לפי מראית העין, ועשרה לחוצים וקבוצים, וחלקה גדולה מאוד אין בה מאומה, מה הסיבה אשר ייחדה לחלקה זו עשרה כוכבים וייחדה לשניה העדר כוכבים, ועוד גוף הגלגל כולו גוף אחד פשוט אין בו שוני, ומדוע אם כן נעשה חלק זה מן הגלגל ראוי יותר לכוכב זה המצוי בו מן החלק האחר.
וכל זה וכל שהוא מסוגו יהיה רחוק מאוד ואף קרוב לנמנע, אם נסבור כי כל זה נעשה על דרך החיוב מאת ה' כפי השקפת אריסטו .
אבל אם נסבור שכל זה בכוונת מכוון שעשה כך, לא יהיה בהשקפה זו שום תימה ולא דבר רחוק כלל, ולא ישאר מקום חקירה. כי אם אמרך מה הסיבה שנתכוון כך , ואשר צריך לדעת באופן כללי, כי כל זה לעניין שאין אנו יודעים אותו, ושאינו פעולה לבטלה, ולא איך שנזדמן, לפי שכבר ידעת כי עורקי הכלב והחמור ומיתריהם לא נעשו איך שנזדמן ובאיזה שיעור שנזדמן, ולא נעשה- עורק זה עבה ואחר דק, ומיתר מתפצל פיצולים רבים ואחר אינו מתפצל כך, ואחד יורד באופן ישר ואחר מתפתל - במקריות, ושלא נעשה שום דבר מכל זה כי אם לתועליות שכבר נודעה הכרחיותן. והיאך ידמה משכיל שיהו מקומות הכוכבים הללו ושיעוריהם ומנינם ותנועות גלגליהם השונים ללא עניין או בדרך המקרה.
אין ספק שכל דבר מהם הכרחי כפי כוונת המכוון, והסדרת הדברים הללו על צד החיוב ושלא בכוונה דבר רחוק מאוד מאוד להבינו.
ואין ראיה לדעתי על שיש כוונה בדבר, יותר גדולה משינויי תנועות הגלגלים, והיות הכוכב קבוע בגלגלים, ולפיכך תמצא כל הנביאים מזכירים את הכוכבים והגלגלים ראיה החלטית על מציאות ה'.
ונאמר על אברהם שהיה למד מן הכוכבים כפי שידוע ,
ואמר ישעיה בהעירו על הלימוד בהם שאו מרום עיניכם וראו מי ברא אלה וכו' ,
וכן ירמיהו אמר עשה השמים ,
ואמר אברהם ה' אלהי השמים ,
ואמר אדון הנביאים רכב שמים כמו שביארנו ,
וזו היא הראיה הברורה אשר אין בה ספק.
ביאור הדבר, שכל מה שתחת הגלגל מן השינויים ואף על פי שהחומר שלהן אחד כמו שביארנו, תוכל לעשות מייחדיהן כוחות גלגליים ותנוחות החומר מן הגלגל כפי שלימד אותנו אריסטו, אבל השינויים הנמצאים בגלגלים ובכוכבים, מי ייחדן זולתי ה' יתעלה?!
ואם יאמר אדם "השכלים הנבדלים" - לא הרויח בדבר זה מאומה, ביאור הדבר כי [רח] השכלים אינם גוף שיהא להם מקום בגלגל, ומדוע אם כן נע גלגל זה תנועתו התשוקית כלפי שכלו הנבדל לפאת מזרח ואחר למערב, האם תאמר כי אותו השכל האחד בפאת המערב והאחר בפאת המזרח, והיות זה אטי וזה מהיר, ולא ימצא הדבר כפי יחס ריחוקן זה מזה כפי שידעת.
ואין מנוס מלומר שטבע הגלגל הזה ועצמותו חייבו שינוע לרוח זו ובמהירות זו, ושיהא חיוב תשוקתו לעניין זה כך, וכך אמר אריסטו בפירוש, והנה חזרנו למה שהיינו בו בתחילה, ונאמר, כיון שהחומר של כולם אחד, מה גרם שיתייחד זה בטבע זולת טבע האחר, ונעשית לו תשוקה מסוימת המחייבת לו אופן זה של תנועה, שונה מתשוקת האחר אשר חייבה לו אופן תנועה אחרת, ובהכרח שיש על כל פנים מייחד.
והנה הובילה אותנו התבוננות זו אל החקירה על שני דברים:
האחד האם במציאות שוני זה הכרחי שיהא זה בכוונת מכוון בהחלט לא על צד החיוב, או שאינו הכרחי.
והחקירה השניה האם כאשר יהיה כל זה בכוונת מכוון אשר ייחד את הייחוד הזה, הכרחי שיהא זה מחודש אחר ההעדר, או שאינו הכרחי, אלא יהיה מייחדו לא חדל להיות כך, לפי שכבר אמר גם את זאת אחד סוברי הקדמות.
והנני עתה עוסק בשתי חקירות אלה, ואבאר מה שראוי לבאר בהן בפרקים הבאים.
הערות:
הערת המתרגם: לעיל ח"א פרק סט.
הערת המתרגם: לקמן פרק כא האריך רבנו בביאור שיטת החיוב של אריסטו.
הערת המתרגם: לא כחיוב החם מן השמש או מן האש והקור מן השלג, אלא כחיוב המושכל מן השכל, וכדלקמן פרק כ.
הערת המתרגם: כולל עולם המלאכים הגלגלים והיסודות. ופשט דברי הרש"ט תמוהים שכולל כנראה את הקב"ה בכלל עולם?
הערת המתרגם: ומכאן כפירת והכחשת כל הניסים והמופתים שהם מחוץ לנוהג הטבעי.
הערת המתרגם: "אכ'תאר ואראד" על ההבחנה בין שני המונחים הללו ראה מאמר אבי נצר "אלמסאיל אלפלספייה" קטע לא הובאו לעיל פ"ז הע' .
הערת המתרגם: כיון שגם התמד מציאותם וקיומם תלוי ברצון האלהי התמידי. וראה לעיל ח"א סוף פרק סט ד"ה ודע.
הערת המתרגם: לקמן ח"ג פרק טו.
הערת המתרגם: "וג'ודנא הד'א" המציאות הזו שלנו. כלומר: כל העולם בכללותו.
הערת המתרגם: "ארתכבתה" בדיה זדונית. פשע מכוון. ובר"ש "מה שהתגברו עליו המדברים".
הערת המתרגם: לעיל ח"א פרק עג הקדמה עשירית ושתים עשרה.
הערת המתרגם: שם הקדמה ראשונה ושלישית.
הערת המתרגם: שם הקדמה חמישית וששית.
הערת המתרגם: "ראמוא תמהידה" יזמו להציע ולהקדים אותם ההקדמות להיות מצע ומרבד לדעותיהם בייחוד ובסגול.
הערת המתרגם: ייחוד כל מין וכל פרט של מין וסגולו בתואר תבנית וגוון בפני עצמו. וכדלעיל ח"א פרק עד הדרך החמישי והששי.
הערת המתרגם: אפשר: הרי אין ספק בכך. והכוונה אל תחשוב כי גישתי גישתם, אינו כן, אבל שהמטרה בבחינת הייחוד המיני והפרטי של חלקי העולם כדי להוכיח שיש לעולם מכוון בוחר ובורר הרי אין ספק שמטרת כולנו אחת.
הערת המתרגם: ראה הע' . ובר"ש "וכוונו בהם הביאור" ואינו נכון.
הערת המתרגם: אחד מארבעת אופני השינוי שנתבארו לעיל בפתיחת חלק זה הקדמה רביעית.
הערת המתרגם: בר"ש "או סיבתו" וט"ס הוא.
הערת המתרגם: כאשר אנו מפשיטים [רד] בלבנו את החומר הראשוני אנו מוצאים ארבע צורות. אש, רוח, מים, ועפר.
הערת המתרגם: האש - חמה יבשה. הרוח - חמה לחה. המים - לח וקר. העפר - קר יבש
הערת המתרגם: וכפי שנתבאר לעיל ח"א פרק עב. ובהלכות יסודי התורה פ"ב הל' ב-ו.
הערת המתרגם: דומם, צומח, וחי.
הערת המתרגם: הדומם מקבל צורות שונות האבן לסוגיה והעפר לסוגיו והמלחים לסוגיהם וכדומה. והצומח מקבל את אלפי מיניו וסוגיו, וכיוצא בהם החי.
כל פרט ובאיכותו. וכך כל יחידה מינית כגון מין האדם מין הסוס ומין הפרס בחי, יש מרחב רב לשינוייהם בכמות מין הדקל ומין הארז ומין הורד וכדומה.
הערת המתרגם: בר"ש "רוחב".
הערת המתרגם: אין כוונת רבנו לספר מסוים אלא באופן כללי לכל מי שעסק בעניני הטבע לתופעותיו המרובות. וראיתי מי שפירש שכוונתו לספר "הטבע" וספר "בעלי החיים" של אריסטו.
הערת המתרגם: הגלגל החיצון הסובב את הכל והמניע את הכל תנועה יומית, לפי תיאוריות הקדמונים.
הערת המתרגם: הארץ. אמצע ההיקף שהגלגל סובב אותו מכל עבריו.
הערת המתרגם: "צ'וא" אפשר: זיו, בהירות.
הערת המתרגם: במקום מסוים ומוגדר קרוב לגלגל או רחוק. ועל מושג המקום ראה אריסטו בפיזיקה ספר ד פרק א ופרק ה, ועל השמים ספר ד. וראה גם רס"ג בספרו האמונות ודעות מהדורתי מאמר א פ"ד. ומאמר ב פרק יא.
הערת המתרגם: ראה לעיל ח"א פרק נח. [רה] וח"ב פרק ב. ולקמן פרק כו. וראה אבי נצר במאמרו "עיון אלמסאיל" קטע יז.
הערת המתרגם: האש והרוח.
הערת המתרגם: המים והעפר.
הערת המתרגם: האש והרוח נעים למעלה, ותנועת האש מהירה מתנועת הרוח. והמים והעפר נעים למטה והאחד מהיר מן השני.
הערת המתרגם: כדרך שעשינו ביסודות שאמרנו שכל הקרוב יותר לגלגל המקיף נזדככה צורתו ונמהרה תנועתו. ומה נאמר אם כן בגלגלים? האם יש מחוץ להם משהו אשר בקרבה אליו ובריחוק ממנו משתנים?
הערת המתרגם: ברצונו וכפי שגזרה חכמתו הוא שייחד לכל דבר את אשר בו, ובטלה אם כן סברת התהוותם על דרך החיוב ממציאותו.
הערת המתרגם: "בעד גור" ואפשר: עומק עיון. אך לא "עומק שכל" כתרגום ר"ש.
הערת המתרגם: מפני שהנחתו מוטעית מיסודה.
הערת המתרגם: לקמן בחלק זה פרק כד. ולא אתעכב בביאור הדברים הללו, כי גם השקפות אריסטו, וגם השיטות שהביא רבנו שייכים כיום לתחום הארכיאולוגיה האסטרונומית. ובכל אופן הסתירה להנחות אריסטו כבר הושגה על ידי העדר הסדירות שקבע. אע"פ שאין "הגלגלים" ותנועות הכוכבים כפי שתואר רבנו, ורוחות חדשים לבקרים משבות בחלל העולם, והלכתא כבחרא בעניינים הללו שלא נמסרה בהם מסורת נבואית, כי התפתחות המדעים הללו החלו ממטה למעלה ולכן אחרון אחרון חביב. מה שתין כן ההשקפות התורתיות ומסורת הנביאים שנמסרו מלמעלה למטה קמאי קמשי עדיפי וכל הקרוב הקרוב אל הנביאים והתנאים הוא הצודק, ואין הלכה כתלמיד במקום הרב, ולא ראיתי צורך להביא את הדעות הרווחות בימינו [רו] בעניינים הללו כי לא יוסיפו מאומה.
הערת המתרגם: בספרו על השמים ספר ב פרק יב.
הערת המתרגם: ספר למד פרק ח.
הערת המתרגם: אם זוהי הסיבה והיא סיבה בלתי נכונה צריך היה רבנו להעיר על כך בהלכות יסודי התורה פ"ג הל' ט. כי שם הסתפק בביטוי סתמי כללי.
הערת המתרגם: "גאיתהא" ובר"ש הושמט כמנהגו להשמיט מה שנראה לו כפילות מיותרת.
הערת המתרגם: אפשר: הצד, הפאה. הרוח.
הערת המתרגם: "מן יקל" וכבר העירותי כמה פעמים שאינה סתם אמירה, אלא דעה סברא והשקפה.
הערת המתרגם: הם עצמם נחים בגלגל הנע לפי תיאוריות [רז] הללו.
הערת המתרגם: אפשר: כדורים.
הערת המתרגם: כבר הבאתי לעיל בפרק יג הע' קטע מדברי אבי נצר בשם אריסטו הפך דעותיו המובאות כאן.
הערת המתרגם: וכל אשר לא נבין לו סיבה וטעם נאמר כך גזרה חכמתו.
הערת המתרגם: טעות אריסטו שהוא ערך סדירות הגלגלים במהירותן ואטיותן אין לה על מה שתסמוך.
הערת המתרגם: אין ספק שכוונת רבנו למה שהובא במדרש הגדול לבראשית יא כח. "כיון שיצא אברהם מן המערה היה לבו משוטט ביצירת העולם והיה מכוון בכל מאורות שבעולם להשתחוות להן ולעבדן ולידע איזה מהן הוא אלוה, ראה הלבנה שאורה מבהיק בלילה מסוף העולם ועד סופו ופמליא שלה מרובה אמר זהו אלוה, עבדה כל הלילה, בשחרית כיון שראה זריחת ההמה בעת זריחתה נחשכה הלבנה ותשש כוחה, אמר אין אור הלבנה אלא מאור החמה ואין העולם מתקיים אלן על מאורה של חמה, ועבד החמה כל היום, לערבית שקעה החמה ותשש כוחה ויצאת הלבנה והכוכבים והמזלות אמר בודאי יש אדון ויש אלוה לאלו", ע"ש. ומונק ציין לבבא בתרא טז ב. יומא כח ב, ושם: אסטגנינות גדולה הייתה בלבו של אברהם.
הערת המתרגם: ישעיה מ כו.
הערת המתרגם: אין פסוק כן בירמיה, ושמא הכוונה שם לב יז. או עצם העניין כגון שם י יב, נא טו.
הערת המתרגם: בראשית כד ז.
הערת המתרגם: דברים לג כו.
הערת המתרגם: לעיל ח"א פרק ע, [רח
הערת המתרגם: אפשר: גזרו.
הערת המתרגם: אפשר: הבחנה.
חלק שני
<h2>פרק [כ]</h2>
אריסטו מוכיח שכל הדברים הטבעיים אינם נעשים במקרה, והוכחתו על כך כפי שהזכיר , והוא, שהדברים המקריים אינם תמידיים, ולא על הרוב , וכל הדברים הללו או תמידיים או על הרוב .
הנה השמים וכל אשר בהם הרי תמידיים כפי מצבים בלתי משתנים כמו שביארנו, בין בעצמותן בין בחילוף מקומותיהן.
אבל הדברים הטבעיים אשר תחת גלגל הירח, מהם תמידיים ומהם על הרוב :
- התמידיים כהחם האש וירידת האבן למטה,
- ואשר הם על הרוב כתבניות פריטי כל מין ופעולותיו , וכל זה פשוט.
וכיון שפרטיו אינם במקרה היאך יהיה כולו במקרה? הנה זו הוכחה כי הנמצאים הללו אינם מקריים.
וזה לשון אריסטו בתשובה על מי שחשב מן הראשונים כי העולם הזה אירע במקרה, ושהוא נהיה מצד עצמו ללא סיבה, אמר :
וכבר הניחו אנשים אחרים סיבת השמים הללו וכל העולמות מצד עצמן, שהם אמרו, כי מצד עצמו נעשה הסיבוב והתנועה אשר הבדילה ויצבה הכל כפי סדר זה.
והנה זה עצמו מקום תימה גדול, כלומר: שאומרים על החי והצומח שהם לא יהיו ולא יתחדשו במקרה , אלא יש להן סיבה, או טבע, או שכל * , או זולת אלה מכל הדומה להן, לפי שאינו מתהווה איזה דבר שיהיה מכל זרעון או כל זרע, אלא מן הזרעון הזה יהיה זית, ומן הזרע הזה יהיה אדם.
ואומרים בשמים ובגופים אשר הם מבין [רו] שאר הגופים הנראים אלוהיים שהם לא נעשו אלא מצד עצמם, ושהם אין להם סיבה כלל כמו שיש לחי ולצומח.
זה נוסח לשונו.
והמשיך לבאר שיבוש דמיון זה אשר דמו בהרחבת דברים.
הנה נתבאר לך, כי אריסטו סובר ומוכיח כי כל הנמצאים הללו לא נמצאו במקרה, ומה שסותר הוויתם במקרה היא הוייתם בעצם , כלומר: שיש להם סיבה מחייבת הוייתם כך בהכרח, ומחמת אותה הסיבה נמצאו כפי שהם. זהו אשר הוכח, והוא מה שסובר אריסטו.
אבל שהוא מחייב בגלל שאינן מחמת עצמן שהיו בכוונת מכוון ורצון רוצה, אין נראה לי שאריסטו סובר כן, כי האיחוד בין המציאות * על דרך החיוב, ובין החידוש על דרך הכוונה והרצון עד שהיו שני העניינים אחד, קרוב לדעתי לאיחוד בין שני הפכים: כי עניין החיוב שסובר אריסטו הוא, שכל דבר מן הנמצאים הללו אשר אינם על ידי מלאכה , הכרחי שתהא להן סיבה המחייבת אותו הדבר אשר הוטתה אותו כפי שהוא, ולאותה הסיבה סיבה שניה, ולסיבה השניה שלישית, וכך עד שיסתיים לסיבה ראשונה, ממנה נתחייב הכל, בגלל מניעת ההשתלשלות עד בלי סוף .
אלא שאינו סבור עם זאת כי חיוב מציאות העולם מן הבורא, כלומר: מן הסיבה הראשונה כחיוב הצל מן הגוף, או חיוב החום מן האש, או חיוב האור מן השמש, כפי שאומר עליו מי שלא הבין דבריו. אלא סובר שאותו החיוב כעין חיוב המושכל מן השכל, שהשכל הוא פועל המושכל מצד היותו מושכל , כי אותה הסיבה הראשונה, ואפילו לדעתו הוא שכל במרומי מעלות המציאות והשלם שבהם , ועד שאמר שהוא חפץ במה שנתחייב ממנו, ושש בו ומתענג ולא יתכן שירצה הפכו.
ואין לומר על זה כוונה, ואין בו עניין הכוונה. כי האדם רוצה, מפני שהוא בעל עיניים וידים ושש בכך ומתענג בו ולא יתכן שירצה הפכו, אבל לא נעשה האדם הזה בעל עיניים וידים בכוונה מצדו ויחוד לתבנית זו ופעולות אלו, ואין עניין הכוונה ועניין הייחוד אלא לדבר שאינו מצוי, ואפשר שימצא כפי שכיוון ויוחד, ואפשר שלא ימצא כך.
ואיני יודע האם אלה האחרונים הובן להם מלשון אריסטו ודבריו כי הדברים הללו הכרחי שתהא להם סיבה, שעניין הדבר הכוונה והייחוד, או שהם חלקו עליו בכך ובחרו השקפת הכוונה והייחוד ודמו שאינו שולל הקדמות.
ואחרי מה שביארנו אעסוק בהשקפת אלו האחרונים. [רי]
הערות:
הערת המתרגם: בפיזיקה ספר ב פ"ה.
הערת המתרגם: "אכת'רייה" כלומר: אינם מצויים הרבה. ובר"ש "ולא מאדיים",
הערת המתרגם: שבמציאות.
הערת המתרגם: לעיל בפרקים שקדמו.
הערת המתרגם: שתבנית פרטי כל מין פעולותיו והנהגותיו אחידים בדרך כלל, אם כי יש בהן יוצא מן הכלל באופן נדיר. ועצם כל מין קבוע ויציב הוא ואין בו שינוי.
הערת המתרגם: בפיזיקה ספר ב פ"ד.
הערת המתרגם: "בכ'ת" גם ר"ש תרגם "במקרה" ורי"ח הוסיף "במקרה וכפי שנזדמן" והמילה יותר מאשר מקרה, כאדם השופך דיו על הנייר, היצטייר לו ציור אדם או בעל חי בכל דיוקי ודקדוקי תבניתו. וראה רס"ג באמונות ודעות מהדורתי מאמר א השיטה התשיעית.
* . לפי כ"י ס, זרעונים. [רט]
הערת המתרגם: כפי הנמסר שאל ר"ש את רבנו על המילים הללו, והשיבו: וששאלת על מה שאמרנו "ואומרים בשמים ובגופים אשר הם מבין שאר הגופים הנראים אלוהיים" רוצה לומר המוחשים בחוש הראות, מהם כגון הארץ והמים והכסף והזהב ודומיהם, ומהם השמים וכוכביהם, ואלה כולם ייאמר עליהם נראים תבל השמים וכוכביהם מבין שאר הגופים הנראים יקראום הפילוסופים "גופים אלוהיים", וכך אומר על הגלגל "הגוף האלוהי" ועניינו שהוא גוף המורה לנו את מציאות האלוה לפי דעתם. והנה מסרנו נוסח דבריהם כפי שהם.
הערת המתרגם: כלומר: עצמות מוגדרת ומסוייגת. ואין דבר מוגדר ומסוייג עושה עצמו אלא יש לו סיבה.
הערת המתרגם: אבל אבי נצר סבור שאריסטו סובר כן. ראה לעיל פרק יג הע' , ותימה על רבנו שלא הביא דבריו.
* . אולי יותר נכון "ההמצאות".
הערת המתרגם: אפשר "מלאכותיים" ונמנעתי מכך, שמא יקראו את האלף נעה. והכוונה הדברים הטבעיים. כי המלאכותיים הרי רצון העושה גלוי בהם.
הערת המתרגם: אפשר "שיגיע".
הערת המתרגם: וכדלעיל בפתיחת חלק זה הקדמה שלישית.
הערת המתרגם: עיין היטב לעיל ח"א פרק סח. ואין לומר הרי המושכל אינו נמצא אלא בהפנות השכל אליו ועין לך כוונת מכוון גדולה מזו, כי אין זה אלא בנו שיש בנו שניות, אבל ביחס לעצמות הפשוטה מכל הרכבה ושניות אין הדבר כן. ומה שכתב "כפי שאומר עליו מי שלא הבין דבריו" רבנו עצמו היה תופש פירוש זה, ואף הביא דוגמא זו בחתימתו לספרו הרפואי "פרקי משה ברפואה", ראה גם בנספחות לקובץ אגרות רבנו מהדורתי, נספח ב הע' .
הערת המתרגם: ראה אבי נצר במאמרו "עיון אלמסאיל" קטעים ו-ז.
הערת המתרגם: אפשר: ואף אמר.
הערת המתרגם: מצד האדם. לא הייתה לאדם הנחיה בעיצוב תבניתו.
הערת המתרגם: האומרים והחיוב הבריאה מאת ה' כחיוב החם מן האש והאור מן השמש. [רי)
<h2>פרק [כא]</h2>
דע, כי יש מאחרוני הפילוסופים הסוברים קדמות העולם, מי שאמר כי ה' יתעלה עושה העולם ובוחר מציאותו ומכוונו ומייחדו כפי שהוא, אבל בטל הוא שיהא זה בעת מסוים , אלא כך היה ויהיה תמיד.
אמרו, כי המחייב אותנו שלא נשכיל פועל שעשה דבר, אלא אם כן יקדם הפועל לפעלו בזמן, הוא מפני שאנו כך חיובי אצלנו במה שאנו עושים, לפי שכל פועל אשר זה תוארו, יש בו העדר מסוים, והיה פועל בכוח, וכאשר פעל יצא אל הפועל. אבל האלוה יתעלה, אשר אין בו העדר ולא כל מאומה בכוח, לא יקדם לפעלו, אלא לא חדל מלהיות פועל. וכשם שעצמותו נבדלת מעצמותנו הבדל רב, כך גם יחס פועלו אליו נבדל מיחס פועלנו אלינו.
והוא הדין בעצמו. אמרו בייחוד וברצון, כי אין הבדל בין אומרך פועל או רוצה או מכוון או בוחר או מייחד בעניין זה.
אמרו, וכן בטל הוא שישתנה פעלו או רצונו כמו שביארנו .
הנה נתבאר לך אתה המעיין במאמרי זה כי אלה שינו לשון החיוב והשאירו עניינו, ושמא נתכוונו ליפות הרצאת הדברים או לסלק זרות , כי עניין היות המציאות הזו חיובית לעילתה, תמידית בתמידותה, והוא האלוה כפי שאומר אריסטו, הוא עניין אמרם שהעולם מעשה ה', או בכוונתו ורצונו ובחירתו ויחודו, אלא שלא חדל להיות כך ולא יחדל. כשם שזריחת החמה הוא פועל היום בלי ספק, ואף על פי שלא קדם אחד מהם את השני בזמן.
ולא זה הוא עניין הכוונה אשר אנו מתכוונים לה, אלא רצוננו בכך, שהוא, כלומר העולם, אינו חיובי ממנו יתעלה חיוב העלול לעילתו, אשר לא תתכן פרידתו ממנה ולא שינויו אלא אם כן תשתנה עילתו או ישתנה מצב ממצביה. וכאשר תבין את העניין כך, תדע כי בטל הוא לומר שהעולם חיובי ממציאות ה' חיוב העלול לעילתו ושהוא מפעולת ה' או בייחודו .
והנה נתברר הדבר, והגיעו בנו הדברים אל החקירה על השוני הזה המצוי בשמים אשר הוכח כי הכרחית לכך סיבה, האם אותה הסיבה היא העילה לאותו השינוי וכך נתחייב ממציאותו, או שאותה הסיבה היא הפועלת את השינוי הזה המייחדת אותו, על הדרך אשר סבורים אנו הנוהים אחרי משה רבנו.
ונדבר בכך אחר שנקדים הקדמה, והיא, שנבאר לך עניין החיוב שסובר אריסטו כדי שתבינהו , ואז אחל לבאר לך הכרעתי השקפת חידוש העולם בראיות עיוניות פילוסופיות נקיות מכל הטעיה.
אמרו, כי השכל הראשון נתחייב מה',
והשכל השני נתחייב מן הראשון,
והשלישי מן השני,
וכך מה שהוא סבור שהגלגלים נתחייבו מן השכלים, ואותו הסדר הידוע אשר כבר ידעתו ממקומותיו, וכבר הבאנו אנו ממנו מעט.
פשוט הוא שאין כוונתו בכך שזה היה, ואחר כך נתחדש ממנו אותו החיובי ממנו לאחר מכן, לפי שאינו סובר חידוש שום דבר מאלה, אלא כוונתו בחיוב הסיבתיות , כאלו יאמר השכל [ריא] הראשון סיבת מציאות השכל השני, והשני סיבת מציאות השלישי עד סופם. וכך הוא הדבר בגלגלים ובחומר הראשון , ולא קדם אחד מכל אלו את השני ולא נמצא בלעדיו לדעתו.
והמשל בכך, כמו אלו אמר אדם כי מן האיכויות הראשונות נתחייבו הגסות והחלקות, והקשיות והרכות, והמוצקות והחלחול, אשר לא יסתפק שום אדם כי ההם, כלומר: החום והקור והלחות והיבשות הם הגורמים לאלה את הגסות והחלקות והקשיות והרכות והמוצקות והחלחול וכל הדומה להן. ומאותן ארבע האיכויות הראשונות נתחייבו אלה, ואף על פי שלא יתכן שימצא גוף בעל איכויות אלה הראשונות ומעורטל מן האיכויות האלה השניות .
כפי משל זה בדיוק אומר אריסטו במציאות בכללותה, כי כך נתחייב מכך, עד שיסתיים אל העילה הראשונה כפי שאומר הוא, או השכל הראשון, או איך שתרצה לקרותו, כולנו כלפי מקור אחד מכוונים .
אלא שהוא סבור חיוב כל מה שזולתו ממנו כפי שביארתי לך, ואנחנו אומרים שכל הדברים הללו הוא עשאם בכוונה ורצון לנמצא הזה, אשר לא היה מצוי ונעשה עתה מצוי בחפצו יתעלה.
והנני מתחיל להביא ראיותי והכרעתי שהעולם מחודש, כפי השקפתנו בפרקים שיבואו.
הערות:
הערת המתרגם: אפשר: בעת בלעדי עת. וכוונתם שלא יתכן שקדמה מציאות ה' למציאות העולם.
הערת המתרגם: שמציאותו קדמה למציאות פעלו.
הערת המתרגם: "מכ'תאר" ובר"ש הושמט.
הערת המתרגם: השווה לעיל בחלק זה פרק יג ההשקפה השלישית שיסודות דבריהם בנויים על הקדמות אריסטו.
הערת המתרגם: בחבורי.
הערת המתרגם: שהמציאות הזו חיובית ממציאות ה' כחיוב החם מן האש ללא רצון. והשווה תשובת רבנו למתכלמין לעיל ח"א תחילת פרק סט.
הערת המתרגם: כלומר: מה שאנחנו אומרים שהמציאות נעשת בכוונת מכוון. ובר"ש הוסיף כנראה לשם ביאור "עניין כוונת הש"י אשר נכוון אליה אנחנו".
הערת המתרגם: אפשר: ואם היבנת.
הערת המתרגם: כלומר: שני הדברים יחד הסותרים זה את זה. פעולתו ובייחודו, ועם זאת חיובי ממנו.
הערת המתרגם: שכבר נתבאר לעיל בפרק יט שינויי מהלכיהם במהירות ובאטיות, בגודל ובקוטן, ובמרחקים שביניהם, ושאינם תחת משטרו של אריסטו.
הערת המתרגם: הקב"ה.
הערת המתרגם: אפשר ההולכים.
הערת המתרגם: אפשר: שתציירהו. והכוונה עד שיצטייר במחשבתך ותבינהו בכל היקפו.
הערת המתרגם: בר"ש "חברנו" וט"ס הוא. וכוונת רבנו על מה שהביא מדעותיו לעיל פ"ד. ושם בהע' הבאתי דברי אבי נצר במאמרו "עיון אלמסאיל" השייכים לעניין זה, ראה שם.
הערת המתרגם: כלומר: שכוונת [ריא] אריסטו באומרו "חיוב" שהמציאות הזו חיובית ממציאותו היא הסיבתיות וכפי שממשיך לבאר.
הערת המתרגם: שהגלגל העליון סיבתו השכל השני וכן הלאה עד החומר ההיולי. דו "אלכ'שונה" ור"ש לא מצא לה תרגום ולפיכך כתב "החלקות והפכו".
הערת המתרגם: "אלכת'אפה" ובר"ש "הספוגיות והפכו" כי לא מצא לה תרגום.
הערת המתרגם: שהם האיכויות הראשונות. וכדלעיל פרק יט מחלק זה והע'
הערת המתרגם: הר"ש הוסיף כאן משלו "שאין נופל בזה עניין החידוש אך עניין הסיבה" וכנראה שרצה להוסיף ביאור.
הערת המתרגם: כלומר: למצוי אחד ראשון, או כלשון רבנו בהלכות יסודי התורה פ"א הל' א "מצוי ראשון והוא ממציא כל נמצא. וכל הנמצאים משמים וארץ ומה שביניהם לא נמצאו אלא מאמתת המצאו" וביתר בהירות כאן בכוונה ורצון לנמצא הזה אשר לא היה מצוי. לן על דרך חיוב המושכל מן השכל, ולא כחיוב החם מן האש, ולא בבת אחת עם מציאותו. ודברי רבנו ברורים נהירים וצהירים, ואין שום אחיזה לבוקי סריקי שתלו הוזים שונים בדברי רבנו.
<h2>פרק [כב]</h2>
הנחה* מוסמכת מאריסטו, ומכל מי שנתפלסף, כי הדבר הפשוט לא יתכן שיתחייב ממנו כי אם פשוט אחד . ואם היה הדבר מורכב, יתחייבו ממנו דברים כמספר מה שיש בו מן הפשוטים אשר הורכב מהן .
המשל בכך, האש אשר בה הרכבת שתי איכויות החם והיבש, מתחייב ממנה שתחם בחומה ותיבש ביבשותה . וכך הדבר המורכב מחומר וצורה, מתחייבים ממנו דברים מצד חומרו ודברים מצד צורתו אם היה מרובה ההרכבה .
ועל פי הנחה זו אמר אריסטו שאין מתחייב מה' חיוב ראשוני כי אם שכל אחד פשוט לא יותר.
הנחה שניה, שאין מתחייב דבר מקרי מדבר מקרי , אלא יהיה תמיד בין העילה ועלולה יחס מסוים בהחלט . ואפילו המקרים אינו מתחייב איזה מקרה שיהיה מאיזה מקרה [ריב] שיהיה, כגון שיתחייב מן האיכות כמות, או מן הכמות איכות. וכן לא תתחייב מן החומר צורה מסוימת, ולא מן הצורה חומר מסוים.
הנחה שלישית, שכל פועל הפועל בכוונה וחפץ לא בטבע, הרי יש שהוא עושה פעולות שונות ומרובות .
הנחה רביעית, שהכללות המורכבת מעצמים שונים שכנים זה לזה יותר ראויים להרכבה מן הכללות המורכבת מעצמים שונים הרכבת מיזוג.
המשל בכך, העצם דרך משל או הבשר או העורקים או המיתרים יותר פשוטים מכלל היד או הרגל המורכבת ממיתר ובשר ועורק ועצם, וזה פשוט מכדי להוסיף בו דברים.
ואחר הקדמות הללו אומר:
כי זה שאמר אריסטו כי השכל הראשון סיבה לשני, והשני סיבת השלישי, וכך אפילו נדרגם לאלפים, השכל האחרון מהם פשוט הוא בלי ספק, ומאין אם כן נמצאת ההרכבה המצויה בכל הנמצאים הללו על דרך החיוב כפי שחושב אריסטו?
אנו נודה לו דרך הנחה בכל מה שהזכיר, כי השכלים כל מה שנתרחקו מתחדש בהם הרכבת עניינים הואיל ומושכליהם רבים , הרי עם הודאתנו לנו בהשערה והערכה זו, היאך נעשו השכלים סיבה לחיוב הגלגלים מהם? ואיזה יחס בין החומר והנבדל אשר אין לו חומר כלל? הגע עצמך שאנחנו הודינו לו כי כל גלגל סיבתו שכל כפי הצורה האמורה, הואיל ואותו השכל יש בו הרכבה בהיותו השכיל את עצמו ואת זולתו, וכאילו הוא מורכב משני דברים, אחד מאותם שני הדברים נתחייב ממנו השכל השני אשר למטה ממנו, והעניין האחר נתחייב ממנו הגלגל , יש אם כן לשאול ולומר לו, אותו העניין האחד הפשוט אשר נתחייב ממנו הגלגל, היאך נתחייב ממנו הגלגל, והרי הגלגל מורכב משני חומרים ושתי צורות, חומר הגלגל וצורתו וחומר הכוכב הקבוע בגלגל וצורתו?
ואלו היה הדבר על דרך החיוב, היה הכרחי בהחלט שתהא לזה המורכב סיבה מורכבת, שיתחייב מחלקו האחד גוף הגלגל ומחלקו האחר גוף הכוכב, במה דברים אמורים אלו היה חומר כל הכוכבים אחיד, והרי אפשר כי עצם המאיר מהם עצם מסוים ועצם הקודרים עצם אחר, וכבר ידוע כי כל גוף מורכב מחומרו וצורתו.
והנה נתבאר לך שלא יתכנו העניינים הללו על דרך החיוב שהזכיר.
וכך גם שינוי תנועת הגלגלים לא נשמר סדר דירוגם זה תחת זה, שיהא אפשר לטעון בכך דרך החיוב, וכבר הזכרנו את זה.
וכאן עוד דבר ההורס כל מה שהונח בדברים הטבעיים אם יבחן מצב הגלגל.
והוא, שאם היה חומר כל הגלגלים אחיד, מדוע לא יתחייב שתעבור צורת הגלגל הזה לחומר האחר, כמו שאירע למטה מגלגל הירח מצד כשירות [ריג] החומר, ומדוע יציבה צורה זו בחומר זה תמיד, והרי חומר הכל משותף, אלא אם כן יטען טוען כי כל גלגל החומר שלו זולת חומר האחר, ולא תהיה אי צורת התנועה מורה על החומר, וזה סותר כל הכללים.
וכן הכוכבים אם היה החומר של כולם אחיד, במה איפוא נשתנו יחידיהם , האם בצורות או במקרים? ובאיזה אופן שיהיה היה מתחייב שייעתקו אותן הצורות או אותן המקרים ויהיו נרדפין על כל אחד מהן עד שלא תבטל כשירותו .
ובזה יתבאר לך כי אמרנו חומר הגלגלים או חומר הכוכבים, אין בו מאומה מעניין החומר הזה, ואין זה אלא שיתוף בשם, ושכל מצוי מאותם הגופים הגלגליים יש לו מציאות מיוחדת לו, אין זולתו משותף בה.
ואם כן במה איפוא נעשה השיתוף בתנועת הגלגלים, בסיבוב או קביעות הכוכבים? אבל אם נהיה בדעה שכל זה בכוונת מכוון עשאו וייחדו כפי שחייבה חכמתו אשר אינה נישגת, לא יחייב אותנו מאומה מכל השאלות הללו, ואינם חלים אלא על מי שטוען שכל זה על דרך החיוב לא בחפץ חפץ, והיא השקפה שאינה תואמת את סדר המציאות, ולא ניתנה בה סיבה או ראיה מספקת, ויהיו עליו עם זאת זרויות גדולות מאוד.
והם, שהאלוה אשר מודה כל משכיל בשלמותו בכל אופני השלמות נעשית מציאותו כלפי כל הנמצאות אינה מבטא מאומה, ואילו יזם להאריך כנף זבוב או למעט רגל תולע אינו יכול. אלא שאריסטו אומר שאינו יוזם את זאת, ובטל הוא כלפיו שירצה הפך זה. ואין זה ממה שמוסיף לו שלמות , ואפשר אף חסרון מבחינה מסוימת.
כללו של דבר אני אומר לך, אם כי יודע אני שרבים מן המתעקשים ייחס לי בדברים אלה או חוסר הבנת דבריהם או סטיה מהם בכוונה, אבל לא מפני זה אמנע מלומר את אשר השגתי והבינותי על אף מיעוט יכולתי.
ואותו הכלל הוא, שכל מה שאמר אריסטו בכל המציאות אשר מאצל גלגל הירח עד מרכז הארץ, הוא נכון בלי פקפוק, ולא יטה ממנו אלא מי שלא הבינו, או מי שקדמו לו השקפות ורוצה להגן עליהן , או שמושכים אותו אותן ההשקפות להכחיש דבר גלוי .
אבל כל מה שדיבר בו אריסטו מגלגל הירח ולמעלה, הרי כולו כעין השערה והערכה, פרט לדברים מעטים, כל שכן במה שאומר בדירוג השכלים, ומקצת ההשקפות הללו באלוהות שהוא סובר אותם ובהם זרויות גדולות, ודברים שהפסדם גלוי וברור לכל העמים, והפצת הבלתי נכון , ואין לו הוכחה על כך.
ואל תתמה על היותי מעמיד * את הספקות המחייבים את השקפתו ותאמר, האם בספקות תבטל השקפה או יתקיים הפכה?
- נכון שאין הדבר כך, אלא שאנו נוהגים עם הפילוסוף הזה במה שציוונו תלמידיו שננהג עמו, והוא שאלכסנדר כבר ביאר שכל דבר שלא עמדה בו ההוכחה, [ריד] צריך להניח שני הקצוות הנגדיים באותו הדבר, ורואים מה שמחייב כל אחד מן הנגדיים מן הספקות, וסוברים את שספקותיו פחות.
וכך אמר אלאסכנדר כי נוהג הדברים בכל מה שאמר אריסטו מן ההשקפות באלוהות אשר לא עמדה בהן ההוכחה, הרי כל מי שבא אחר אריסטו אומר כי אשר אמר בהן אריסטו פחות ספקות מכל מה שעלול להיאמר.
וכך עשינו אנו. כאשר נתברר לנו כי שאלה זו, והיא, האם השמים הווה או קדומה אין הוכחה על אחד משני הנגדיים בה, ובארנו הספקות המתחייבות לכל אחד משתי ההשקפות, והראינו לך כי השקפת הקדמות ספקותיה יותר, ונזקה יותר במה שראוי לסבור ביחס לה', נוסף על היות החידוש השקפת אברהם אבינו ונביאנו משה עליהם השלום.
והואיל והזכרנו בחינת ההשקפות בספקות, נראה לי לבאר לך בזה משהוא.
הערות:
* "קצצה" החלטה, משפט חרוץ. ור'ש תרגם ויגזרה" ואינו בלתי נכון. ומשום מה תרגמתי את כולן "הנחה".
הערת המתרגם: כבר הבאתי לעיל פ"ד הע' דברי אבי נצר בעניין זה, וראה גם רשב"ג במקור חיים פ"נ שעסק רבות בעניין זה.
הערת המתרגם: ראה ספר יצירה פ"ד מי"ב.
הערת המתרגם: אפשר:ותחריב, ותנגב.
הערת המתרגם: כוונת רבנו שהחום והיובש חיובי. כי החימום והייבוש אינו חיובי אלא אפשרי. ועל פעולותיה האפשריות הרבות של האש ראה לעיל ח"א פרק נג.
הערת המתרגם: מה שכתב "דברים" בלשון רבים הוא אם היה מרובה ההרכבה. אבל אם היה מחומר פשוט אחד וצורה פשוטה אחת מתחייב ממנו הרכבה דומה בלבד.
הערת המתרגם: אירוע בודד, דבר מחוץ לטבע.
הערת המתרגם: וכדלעיל פרק כ. והם דברי אריסטו בפיזיקה ספר ב פ"ד.
הערת המתרגם: כגון [ריב] הכמות והאיכות שהן מקרים בעצמים.
הערת המתרגם: בשתי ההנחות הראשונות דובר על פעולה חיובית שלא תתכן אלא כמספר מרכיביו של הפועל, אבל ביחס לנפעל הרי יתכנו פעולות אפשריות רבות יותר בהתאם לכושר התפעלות הנפעל, וכפי שהדגים רבנו לעיל ח"א פרק נג. וכאן מדובר בפועל העושה מתוך רצון וחפץ שאין גבול לפעולותיו באופן יחסי. ואדם היודע מקצועות רבים יכול לפעול בחומרים רבים פעולות רבות כפי סבילות כל חומר וכושר המצאתו.
הערת המתרגם: כפי המודגם במשל כלל היד, או כלל הרגל.
הערת המתרגם: כל אחד מאלה בפני עצמו, מורכב הרכבת מיזוג או מזיגה. ותרגמתי בכל מקום עצב "מיתרים" ויתכן שהיה אפשר לתרגם "גידים" ובימינו נוהגים להשתמש בשם "עצב".
הערת המתרגם: "נסלם" הודאה דרך הנחה לצורך הויכוח בלבד.
הערת המתרגם: כפי שהוסבר בדברי אבי נצר שהובאו לעיל פ"ד מחלק זה הע' ראה שם.
הערת המתרגם: "חדס ותכ'מין" ובר"ש "המחשבה והסברא" ואינו נכון.
הערת המתרגם: כפי דבריו.
הערת המתרגם: בר"ש "ישאר" וט"ס הוא.
הערת המתרגם: וכל זה לפי התיאוריות שלו עצמו כלומר: אריסטו. ולפי הנחתו גלגל חוזר ומזלות קבועים.
הערת המתרגם: "אללטכ'יה" ובר"ש "החשוכים שאין להם זוהר" ולת היה זקוק לכל זה. ואף כתב כי רבנו מסכים למה שכתב. ולפי המובאה שפרסם מונק הובאה ב"תרביץ" תרצט עמ' לא הסכים רבנו לתרגומו אלא פירש לו את המילה בלשון זה "הכוכבים שאין להם זוהר ואפילו באישון לילה ואפלה אינם ניכרים, ומראיהם משונה מעט ממראה הרקיע".
הערת המתרגם: "תטרד" שאי אפשר להשחיל כל הדברים הללו במארג אחד על דרך החיוב.
הערת המתרגם: לעיל ח"ב פרק יט.
הערת המתרגם: "אסתיהאל" [ריג] כשירות, עתוד, ראויותו של החומר. והכוונה שחומר העולם השפל פושט צורה ולובש צורה חליפות, ומדוע חומר הגלגלים יציב לפי תיאוריות הללו.
הערת המתרגם: "אללהם" מילת התנאה. מיעוט. ובר"ש "האלהים" ולא דק.
הערת המתרגם: שהאחד מאיר והאחר קודר, גדול וקטן, מהיר ואטי, וכיוצא.
הערת המתרגם: על דרך העקיבות.
הערת המתרגם: ראה הע' . ור"ש הוסיף כאן פירוש: עד שלא יבטל היות החומר ראוי לכל אחת מהצורות ולכל אחד מהמקרים.
הערת המתרגם: "חג'ה" ראה לעיל פרק טו הע' .
הערת המתרגם: ראה לעיל ח"א פרק נח.
הערת המתרגם: "צאר וג'ודה" ובר"ש חסר.
הערת המתרגם: "לא יבדי" אינה אומרת כלום, אין לה כל שליטת פעולה או השפעה. ובר"ש מגומגם הלשון.
הערת המתרגם: אם נניח שהוא עשוי לרצות היפך המציאות הזו כפי שהיא. וראה לקמן ח"ג פרק טו.
הערת המתרגם: "אלמתעצבין" המקנאים קנאת כבוד או יוקרת שיטתו של פלוני או אלמוני, ונדמה לי כי "מתעקשים" תרגום מתאים. ובר"ש "העוזרים לאוהביהם".
הערת המתרגם: אפשר: אשר מתחת.
הערת המתרגם: "יריד אלד'ב ענהא" ובר"ש "ירצה להרחיק מהם כל סותר ולשמרם" ולא היה זקוק לכל זה.
הערת המתרגם: ראה דברי רבנו בשם אלכסנדר מאפרודיסיה בסוף ספר הקצרת מהד' ז, מונטנר עמ' . הובאו לעיל פרק יא הע' .
הערת המתרגם: תרגום מלולי "והפצת הרעות". ובמקצת נוס' בר"ש "הדעות" וט"ס הוא, והכוונה שדעות אריסטו בעניינים הללו אינם אלא הפצת דעות רעות והשקפות משובשות ברבים.
* . לפי כ"י ס, מניתי,
הערת המתרגם: אפשר: קושיות.
הערת המתרגם: אפשר: וקובעים לדעה. [ריד]
הערת המתרגם: ההשקפה שהעולם מחודש. וכדלעיל פרק יג מחלק זה. וראה גם לקמן בחלק זה פרק לא.
<h2>פרק [כג]</h2>
דע, כי ההיקש בין הספקות המתחייבים להשקפה מסויימות, ובין הספקות המתחייבים להפכה, והכרעת הפחות ספקות, אין בחינת הדבר ריבוי מניין הספקות, אלא חומר זרותם והיותם נגד המציאות. ואפשר שיהא ספק אחד חמור מאלף ספקות אחרים.
ועוד לא יתקיים ההיקש הזה אלא למי שכל אחד משני הקצוות הנגדיים אצלו שווים, אבל מי שמעדיף אחת משתי ההשקפות, אם מחמת שחונך כך ואם לאיזו תועלת שהיא , הרי הוא מתעוור מן האמת, כי הדבר המוכיח לא תוכל נפש בעל השאיפות להתקומם נגדו, אבל כגון דברים אלו אפשר לה להתעקש מאוד.
אבל אפשר לך, אם תרצה, להתערטל מן השאיפות, ותעזוב את ההרגל, ותישען על העיון המוחלט, ותכריע מה שצריך להכריע.
אלא שאתה צריך בזה לתנאים מספר:
תחילתן שתדע ערך טוב תבונתך ושלמות אופיך הטבעי , וזה יתברר לך כאשר תכשיר את עצמך ביתר המדעים ההכשרתיים וידיעת חוקי ההגיון.
והשני ידיעת מדעי הטבע כפי אמתתן, כדי שתדע את הספקות באופן יסודי.
והשלישי מידותיך. שכל זמן שהאדם מוצא את עצמו - ואין הבדל אצלנו אם יהא זה בטבע או בחינוך- נוטה כלפי התאווה והתענוגות , או מעדיף את הרגזנות והכעס והפעלת הכוח הרגזני ושחרור ריסנו, הרי הוא תמיד יטעה ויכשל בכל אשר ילך, מפני שהוא יחפש השקפות אשר יסייעוהו למה שטבעו [רטו] נוטה אליו.
והעירותיך על זה כדי שלא תרומה , כי אפשר שיטעך מי שהוא אי פעם, בספק שיספק לך על חידוש העולם, ותמהר להתפתות, כי השקפה זו יש בה הריסת יסוד התורה והתפרצות כלפי ה', ולכן תהיה תמיד חושד את שכלך בו , וסומך על שני הנביאים, אשר הם עמוד תקינות מציאות המין האנושי בדעותיו ומקהלותיו , ואל תט מהשקפת חידוש העולם כי אם בהוכחה, וזו אינה מצויה בטבע .
וגם אל יתמה המעיין במאמר זה בנושאי דברי הטפה אלה לחזק בהם האמירה בחידוש העולם, כי כבר אמר ראש הפילוסופים אריסטו ביסודות ספריו דברי הטפה לתמוך בהם השקפתו בקדמות העולם. ובכיוצא בזה אפשר לומר באמת, לא תהא תורה שלימה שלנו כשיחה בטלה שלהם .
אם הוא תומך השקפתו בהזיות ה"צאבה" , היאך לא נתמכנה אנו בדברי משה ואברהם ובכל מה שמתחייב מכך.
וכבר הבטחתיך בפרק אזכיר לך בו הספקות הגדולים המתחייבים למי שחושב שכבר הקיף האדם ידיעת סדר תנועות הלגל, ושהם דברים טבעיים נוהגים על דרך החיוב, ודירוגם וסדרם פשוט.
והנני מבאר לך את זה.
הערות:
הערת המתרגם: אפשר: קושיות. וכך כל "שך" האמור כאן.
הערת המתרגם: על גורם זה החושך את האדם מראות נכונה ראה דברי רבנו בסוף ספר הקצרת, הובאו לעיל פרק יא מחלק זה הע' .
הערת המתרגם: גורם זה הנוהג אצל רבים בימינו הוא כדי לנחול כבוד אצל בעלי אותה הדעה או אף בעלי אותו הרצון, ולעתים קרובות גם הטבות גשמיות כידוע.
הערת המתרגם: אפשר: להתעקש.
הערת המתרגם: שהם רוחניים, רעיונות מופשטים.
הערת המתרגם: להגיע לחקר האמת.
הערת המתרגם: אפשר: הטהור.
הערת המתרגם: לדעתי התרגום הנכון של "פטרה" "האופי הטבעי".
הערת המתרגם: ראה לעיל ח"א פרק לד ובהערה שם.
הערת המתרגם: אפשר: "החוקים ההגיוניים". ועד כמה מחשיב רבנו את תורת ההגיון אשר בה יוכל האדם להבדיל בין הוכחה גמורה, להוכחה ויכוחית, לראיה, לבין סתם הטעיה. תעיד העובדה שביכורי חיבוריו היה ספרונו "מילות ההגיון" כי היהדות לדעת רבנו ורס"ג רחוקה מן האמרה הערבית הטפשית "מן תמנטק תזנדק" כל העוסק בהגיון נעשה כופר.
הערת המתרגם: לא כפי שאתה רוצה שיהיו. כדרך שעשו ה"מתכלמין" כפי שקדם לעיל ח"א פרק עא.
הערת המתרגם: על ההכרח לטוהר המידות וכשירותן ראה לעיל ח"א פרק לד.
הערת המתרגם: וראה גם לעיל ח"א פרק לג, ולקמן ח"ג פרק לג ופרק נא. [רטו) וראה פירושו למשנה חגיגה פ"ב סוף מ"א מהדורתי עמ' שעח.
הערת המתרגם: שלא תרומה על ידי עצמך. שלא תעשה שקר בנפשך.
הערת המתרגם: בר"ש "שהנה אפשר שישימך לחשוד אדם יום אחד" ודברי גמגום הם.
הערת המתרגם: קדמות העולם.
הערת המתרגם: בעניין זה כלומר: השקפת חידוש העולם.
הערת המתרגם: אברהם אבינו ומשה רבנו.
הערת המתרגם: על האמונות והדעות הרעות שהם גורמות לפלוג ולפירוד בין בני אדם ראה פירוש רבנו לאבות פ"א מ"ג.
הערת המתרגם: השווה דברי רס"ג בספרו האמונות ודעות, בפתיחת המאמר הראשון.
הערת המתרגם: "קול כ'טבי" ובר"ש "הדבר הסיפורי" ולא דק.
הערת המתרגם: "אלקול" אם כי תרגמתי אמירה, אך אין ענינה סתם אמירה, אלא דעה סברא והשקפה.
הערת המתרגם: בר"ש "באמהות". והכוונה לדבריו שהובאו לעיל בחלק זה פרק יט.
הערת המתרגם: ראה בבא בחרא קטז א.
הערת המתרגם: דעותיהם והזיותיהם הובאו לקמן ח"ג פרק כט. וכוונת רבנו כנראה על מה שהובא בשם אריסטו לעיל סוף פרק יח שהוא תומך את שיטתו שהמלאכים בשמים וכו' על המקובל בעמים הקדמונים.
הערת המתרגם: לעיל בחלק זה פרק יט.
חלק שני
<h2>פרק [כד]</h2>
כבר ידעת מענייני התכונה מה שלמדת לפני , ומה שהבנת ממה שכלל ספר ה"מגסטי" , ולא אפשר הזמן ללמוד עמך דבר עיון אחר.
ואשר כבר ידעת, שכל העניין נוהג בסדר התנועות ותיאום מהלכי הכוכבים כפי הנראה * על שני יסודות:
או גלגל הקף ,
או גלגל מחוץ למרכזי,
או שניהם יחד.
והנני מעירך על שכל אחד משני היסודות מחוץ לכל הגיון לגמרי, נגד כל מה שנתבאר במדעי הטבע .
תחילתן, קביעת גלגל סיבוב הסובב על גלגל מסוים, ולא יהיה סיבובו סביב מרכז אותו הגלגל הנושא אותו, כפי שהונח זה בירח ובחמשת הכוכבים, וזה מתחייב ממנו הגלגול בהחלט , כלומר: שיהא גלגל ההיקף מתגלגל ומחליף [רטז] לגמרי את מקומו, וזה הוא הבטל אשר ברחו ממנו שיהא שם דבר המשנה מקומו .
ולפיכך אמר אבו בכר אבן אלצאיג בדבריו הנמצאים לו בענייני התכונה, כי מציאות גלגל סיבוב בטל. ואמר חיוב זה , ואמר נוסף למה שמתחייב מכך מן הביטול, כלומר ממציאות גלגל סיבוב, שמתחייב ממנו דברים בטלים אחרים והנני מבארם לך.
מהם, שיהא ההיקף לא סביב מרכז העולם. ובסיס המדע * הזה כולו, כי התנועות שלוש, תנועה מן האמצע , ותנועה אל האמצע , ותנועה סביב האמצע. ואלו היה שם גלגל סיבוב, הרי תנועתו לא מן האמצע ולא אליו ולא סביבו.
ועוד שהצעות אריסטו במדעי הטבע כי הכרחי שהיא דבר קבוע אשר סביבו תהיה התנועה ולפיכך חייב שתהא הארץ קבועה , ואילו היה מצוי גלגל סיבוב, הנה זו תנועה עיגולית לא סביב דבר קבוע.
וכבר שמעתי כי אבו בכר הזכיר שהוא המציא תכונה שאין בה גלגל סיבוב, אלא בגלגלים מחוץ למרכזים לא יותר, וזה לא שמעתיו מתלמידיו. ואף אילו הצליח בכך, לא הרויח בכך רווח גדול, גם יציאתי מחוץ למרכז יש בו יציאה מן הכלל שקבע אריסטו מה שאין להוסיף עליו.
וזו הערה שלי, והיא, שגם ביציאה מן המרכז כבר מצאנו התנועה הסיבובית הגלגלית לא סביב האמצע אלא סביב נקודה דמיונית מחוץ למרכז העולם, וגם היא תנועה לא סביב דבר קבוע.
ואם יחשוב מי שאין לו ידיעה בתכונה, כי יציאת המרכזים כיון שאותן הנקודות בתוך גלגל הירח כפי שנראה בעיון ראשון הרי היא תנועה סביב האמצע.
ואנחנו נותר לו על היותה סביב נקודה באש או באויר ואף על פי שאין התנועה סביב דבר קבוע, ונבאר לו שכבר נתבארו שיעורי היציאה מן המרכזים ב"מגסטי" כפי שהונח שם, והוכיחו האחרונים בהוכחה ברורה אשר אין בה ספק, כמה שיעור יציאת אותם המרכזים בחצי קוטר הארץ כפי שבארו כל המרחקים והגדלים. ונתבאר כי הנקודה היוצאת ממרכז העולם אשר סביבה סובבת השמש, אותה הנקודה מחוץ לשקע גלגל הירח בהחלט ולמטה מקימור גלגל כותב .
וכן הנקודה אשר סביבה סובב מאדים כלומר: מרכז גלגלו היוצא, יוצא משקע גלגל כותב ולמטה מקימור גלגל נוגה.
וכן גם מרכז צדק היוצא הוא באותו המרחק עצמו, כלומר: בין גלגל כותב ונוגה.
אבל שבתאי הרי מרכז גילגלו היוצא יהיה בין גלגל מאדים וצדק.
עתה ראה כמה יש בדברים אלו מן הריחוק מן העיון הטבעי, וכל זה יתבאר לך אם תתבונן במרחקים ובגדלים אשר נודעו לכל גלגל ולכל כוכב, ושיעור כל זה בחצי קוטר הארץ, כדי שיהא הכל מיחס מסוים אחד , לא שנייחס יציאת כל גלגל אל גלגלו.
ויותר מוזר מזה ושיבוש חמור יותר, שכל שני גלגלים שאחד מהם בתוך השני ודבק בו מכל הצדדים ומרכזם שונה , הרי אפשר [ריז] שינוע הקטן בתוך הגדול והגדול לא ינוע, ואי אפשר שינוע הגדול על איזה קוטר שיהיה ולא ינוע הקטן, אלא כל זמן שנע הגדול ינוע הקטן בתנועתו בהכרח, אלא אם כן הייתה התנועה על הקוטר העובר בשני המרכזים.
וכפי ההקדמה המוכחת הזו, וכפי שהוכח כי חלל ריק אינו מצוי , וכפי מה שהונח מיציאת המרכזים, מתחייב שכאשר נע העליון יניע אשר תחתיו בתנועתו וסביב מרכזו.
ואין אנו מוצאים שהדבר כן, אלא אנו מוצאים כל אחד מהם המקיף והמוקף אינו נע בתנועת חברו, ולא על מרכזו, ולא על ציריו, אלא לכל אחד תנועה מיוחדת לו.
ולפיכך לחץ ההכרח לסבור שיש גופים זולת גופי הגלגלים בין כל שני גלגלים.
וכמה ספקות יש גם בזה אם היה הדבר כך, והיכן לפי ההנחה יהיו מרכזי אותם הגופים אשר בין כל שני גלגלים, ותהיה גם לאותם הגופים תנועה מיוחדת.
וכבר ביאר את זה "ת'אבת" באחד מאמריו, והוכיח את מה שאמרנו, כי הכרחי שיהא גוף גלגל בין כל שני גלגלים. כל זה ממה שלא ביארתי לך כשלמדת לפני, כדי שלא אבלבל לך מה שהייתה מטרתי להבינך אותו.
אבל עניין הנטיה והסטיה האמורים ברחבי נוגה וכותב, כבר ביארתי לך על פה, והראיתי לך מניעות הבנת מציאות דבר זה בגופים.
ובפירוש אמר בטלמיוס את חוסר ידיעתנו את זה כפי שראית, ואמר בלשון זה:
ואל יחשוב אדם כי הכללים הללו ודומיהם קשים להיות מחמת שהוא שם עיונו במה שהמשלנו כעיונו במה שהווה מן הדברים הנעשים בתחבולה ואומנות המלאכה והם קשים להיות לפי שאין ראוי להשוות לדברים האלוהיים את הדברים האנושיים.
זהו נוסח דבריו כפי שידעוה, וכבר העירותיך על המקומות אשר תברר מהן כל מה שהזכרתי לך, פרט למה שהזכרתי לך מהתבוננות בנקודות האלה שהם מרכזי הגלגלים היוצאים היכן יהיו, לפי שלא ראיתי כלל מי שנתן דעתו על כך. וזה יתבאר לך על ידי ידיעת קוטר כל גלגל, וכמה יש בין שני המרכזים בחצי קוטר הארץ, כפי שבאר "אלקביצי" במאמר הרחקים, שאם תתבונן באותם הרחקים יתברר לך אמתת מה שהעירותיך עליו.
התבונן נא עוצם הספק הזה , אם היה מה שאמר אריסטו במדעי הטבע הוא הנכון, אם כן אין גלגל סיבוב ולא יוצא מן המרכז, והכל סובב סביב מרכז הארץ, והיאך ימצאו לכוכבים התנועות השונות הללו, והאם יש שם אופן שאפשר עמו שתהא התנועה סיבובית אחידה שלמה ויראה בה מה שרואים כי אם באחד משני כללים או בשניהם יחד. ובפרט שכל מה שהזכיר בטלמיוס מגלגל סיבוב הירח ונטייתו לצד נקודה מחוץ למרכז העולם ולמרכזו היוצא, מצוי חישוב כפי הנחת אותם הכללים, שאין אי דיוק אפילו דקה אחת , [ריח] ויעיד על אמתת דבר זה נכונות הלקיונות המחושבים לפי אותם הכללים תמיד, ודיוק זמניהם וזמני קדרותם ושיעוריו.
ועוד היאך תתכן חזרת הכוכב עם שאר תנועותיו בלי גלגל סיבוב.
ועוד היאך אפשר לתואר שיש שם גלגול או תנועה לא סביב מרכז קבוע.
זו היא המבוכה באמת, וכבר ביארתי לך על פה שכל זה אינו מחייב בעל התכונה, לפי שאין מטרתו להודיענו צורת מציאות הגלגלים היאך היא, אלא מטרתו להניח תכונה שבה אפשר שיהו התנועות סיבוביות ואחידות ותואמות את הנישג לעין, יהיה הדבר כך או לא יהיה * . וכבר ידעת כי אבא בכר אבן אלצאיג בדבריו בטבעיות מסופק אם ידע אריסטו יציאת מרכז השמש ושתק מכך ועסק במה שמתחייב מן הנטיה מפני שפעולת יציאת המרכז אינו נבחן מפעולת הנטיה, או שלא השיגו.
והנכון שהוא לא השיגו ולא שמע עליו כלל, כי המדעים לא הגיעו לשלמות בזמנו, ואלו שמעו היה מכחישו בתוקף רב, ואלו נתברר לו היה נבוך בכל מה שהניח במין הזה מבוכה גדולה.
ואשר אמרתי מקודם הוא שאני חוזר עליו עתה, והוא, שכל מה שאמר אריסטו מתחת לגלגל הירח נוהג לפי הגיון, ונאמרו דברים ידועים בטעמיהם חיוביים זה לזה, ונקודות החכמה בהם וההשגחה הטבעית פשוטה וברורה. אבל כל מה שבשמים לא הקיפה ידיעת האדם מאומה מהם, פרט לזה השיעור הלימודי המועט , והנך רואה מה שיש בו.
והנני אומר על דרך המליצה הפיוטית השמים שמים לה' והארץ נתן לבני אדם , כלומר: שה' לבדו יודע אמתת השמים וטבעם ועצמם וצורתם ותנועותיהם וסיבותיהם בשלמות, אבל מה שתחת השמים כבר נתן אפשרות לאדם לדעת אותו, לפי שהוא עולמו ומדורו אשר הונח בו, והוא חלק ממנו.
וזהו האמת, כי סיבות הלמידות על השמים נמנעים אצלנו, וכבר רחקו ממנו ונעלו במקום ובמעלה, והלמידות הכללית ממנו היא, שהוא הורנו על מניעו , לדבר שלא יגיע שכל האדם לידיעתו, והוגעת המחשבה במה שלא תגיע להשגתו ואין לה הכלים שתגיע בהם אינו אלא מגרעת טבעית או מין שיגעון.
ולכן ניעצר בגבול יכולתו ונמסור הדבר במה שלא יושג בהגיון למי שבא לו השפע האלוהי העצום, עד שהוכשר שייאמר עליו פה אל פה אדבר בו .
זהו כל מה שיש בידי בשאלה זו, ואפשר שתהא בידי זולתי הוכחה יתבאר לו בה אמתת מה שהוקשה לי, ותכלית החשבת האמת אצלי הוא, שאני הודעתי בפירוש את מבוכתי בעניינים אלה, ושאני לא שמעתי הוכחה על שום דבר מהן, ולא ידעתיו.
הערות:
הערת המתרגם: בר"ש "קראתו עמי" ולא דק.
הערת המתרגם: חבורו הגדול של קלוידיוס פטולימיאוס בתכונה. ורבים מזהים אותו בטעות עם תלמי המלך. * כפי הנראה וכהיתקף לעיני בני אדם.
הערת המתרגם: גלגל קטן הסובב לעצמו בתוך גלגל גדול. וכמו שכתב רבנו בהלכות יסודי התורה פ"ג הל' ד כל הגלגלים האלו המקיפין את העולם הן עיגולים ככדור והארץ תלויה באמצע, ויש למקצת מן הכוכבים גלגלים קטנים שהן קבועים בהן ואין אותם הגלגלים מקיפין את הארץ אלא גלגל קטן שאינו מקיף קבוע בגלגל הגדול המקיף. ובהלכות קידוש החודש פי"ד הל' א "הירח עצמו מסבב בגלגל קטן שאינו מקיף את העולם כולו.... והגלגל הקטן עצמו מסבב בגלגל גדול המקיף את העולם". וצדק רבנו שכתב כפי הנראה, כי ההנחות האלה כבר השתנו תכלית שינוי.
הערת המתרגם: למרכז העולם.
הערת המתרגם: בר"ש "הקש".
הערת המתרגם: על השמים ספר ד פ"ה ובפיזיקה ספר ד פ"ה של אריסטו.
הערת המתרגם: כלומר: שיתגלגל על כל היקף הגלגל הגדול וישנה [רטו] את מקומו.
הערת המתרגם: אריסטו, על השמים ספר א פ"ט. וכדלעיל פרק ד מחלק זה.
הערת המתרגם: הזכירו רבנו לעיל ח"א פרק עד ד"ה הדרך השביעי, וח"ב פרק ט.
הערת המתרגם: שהגלגל הקטן עוזב את מקומו שזה מוכחש לפי אותם ההנחות.
* . כלומר: מדע התכונה. ולפי מ' "העולם" וכך היה לפני ר"ש.
הערת המתרגם: תנועת האש והאויר למעלה.
הערת המתרגם: תנועת המים והעפר למטה.
הערת המתרגם: תנועת הגלגל.
הערת המתרגם: "ת'אבת" ובר"ש "קיים" ולא דק.
הערת המתרגם: וכך הייתה שיטת פטולימיאוס, דבר שהוכחש במשך הזמן גם על ידי קופרניקוס. וראה גם זוהר ויקרא לפסוק ואם זבח שלמים קרבנו... ובספרא דרב המנונא סבא (דפוס ווילנא דף י. א).
הערת המתרגם: אשר למדתי אצלם תורת התכונה. וכדלעיל פרק ט.
הערת המתרגם: סדירות השתלשלות הגלגלים.
הערת המתרגם: אשר שני אלה סמוכים לגלגל הירח וכפי שפירט רבנו את התאוריות הללו בהלכות יסודי התורה פ"ג הל' י--יא. כלומר: ואע"פ שמרכז העולם אינו באמצע הרי הוא בכל אופן בתווך העיגול שבו מרכז העולם. הנה נוכיח לו שאין זה נכון אלא נקודת הציר של גלגל השמש מחוץ להיקף גלגל הירח.
הערת המתרגם: כוכב. ונקרא גם כוכב חמה.
הערת המתרגם: של אריסטו.
הערת המתרגם: ציר הארץ.
הערת המתרגם: וזה לא יתכן אלא כשאין עובי גוף הגלגל הגדול בכל היקפו אחיד אלא חלק עבה וחלק דק. אבל אם היה גוף הגלגל הגדול אחיד, והקטן צמוד בו מכון צדדיו לא יתכן שיהא צירם שונה, ואם אין צירם שונה הרי כשם [ריז] שאפשר שינוע הקטן בלעדי הגדול כך אפשר שינוע הגדול בלעדי הקטן.
הערת המתרגם: שאילו היה חלל ריק בינתים היה אפשר שינוע אותו החלק העב של הגלגל בתוך החלל הריק ולא יגרור עמו את הקטן, ולבעית חלל ריק ראה לעיל ח"א פרק עג ההקדמה השניה. ובהלכות יסודי התורה פ"ג הל' ב: וכולן אין ביניהן מקום פנוי.
הערת המתרגם: אפשר: קושיות.
הערת המתרגם: ת'אבת אבן קרה, תוכן רופא ופילוסוף ידוע נולד בחרן חי בבגדאד בסביבות שנת דת"ש. וספרו "רסאלה' אלאבעאד" הזכיר רבנו לקמן ח"ג פרק יד הוא גם פירש כמה חיבורים יווניים במדעים שונים ובפרט במדעי התכונה.
הערת המתרגם: "ואלאנחראף" ובר"ש הושמט כדרכו להשמיט כל הנראה לו כפילות מיותרת.
הערת המתרגם: נטייתם מקו המשווה.
הערת המתרגם: בספרו אלמגסטי יג ב.
הערת המתרגם: אפשר: היסודות.
הערת המתרגם: בר"ש הושמטו ארבע תיבות הללו בגלל טעות בין דומות.
הערת המתרגם: שמו הפרטי עבד אלעייז, מפורסם יותר בספרו "המבוא למלאכת משפטי הכוכבים" שנתן אותו מתנה למושל חלב שבסוריה. חבר כמה ספרים בתכונה. מת בשנת .
הערת המתרגם: אפשר: עוצם הקושי הזה.
הערת המתרגם: כל משפט זה נכתב בר"ש בגימגום. וכוונת רבנו שכיון שיש בידינו חשבון שאנו מחשבים בו לקיונות הירח ויתר הכוכבים לפי הנחות הללו של יציאה חוץ למרכז ושל גלגל סיבוב ויוצאים למעשה מדוייקים יש להניח שהנחות הללו נכונות. אם כי כבר הקדים רבנו לעיל תחילת פרק יא שאין דיוק החישובים הללו מראים על נכונות ההנחה וכל שכן שיוכיחוה. ראה [ריח] שם הע' . וכפי שממשיך רבנו לקמן.
* . וראה לעיל בחלק זה פרק יא הע' ,
הערת המתרגם: ראה לעיל הע' .
הערת המתרגם: אפשר: ניכר.
הערת המתרגם: לעיל ח"ב פרק כב.
הערת המתרגם: חישובי התכונה - האסטרונומיא המקובלים שחישוביהם תאמו את מפגשיהם למעשה.
הערת המתרגם: תהלים קטו טז.
הערת המתרגם: מן הגלגל.
הערת המתרגם: וכדלעיל ח"א פרק ט מדוע נקראו השמים כיסא.
הערת המתרגם: כלומר: מציאות הבורא. וכדלעיל פרק יט, וראה שם הע' . ור"ש הוסיף משלו וכתב "אבל שאר ענינם הוא עניין לא יגעו שכלי האדם לידיעתו" והוא שיבוש שנגרם מחמת אי הבנת העניין שנדמה לו שדברי רבנו צריכים "תיקון".
הערת המתרגם: במדבר יב ח. ולמושג זה ראה בהלכות יסודי התורה פ"ז הל' ו.
<h2>פרק [כה]</h2>
דע, שאין בריחתנו מלסבור קדמות העולם מחמת הכתוב אשר נאמר בתורה שהעולם מחודש, לפי שאין הכתובים המורים על חידוש העולם, יותר מן הכתובים המורים על היות [ריט] האלוה גוף.
וגם אין דרכי הביאור נעולים בפנינו ולא נמנעים ממנו בעניין חידוש העולם. אלא יכולים היינו לבאר אותם כדרך שעשינו בשלילת הגשמות, ויתכן שזה היה יותר קל בהרבה, והייתה לנו יכולת רבה לבאר אותם הכתובים ונקיים קדמות העולם, כדרך שביארנו הכתובים ושללנו היותו יתעלה גוף.
ואשר הביא אותנו שלא נעשה כן ולא נסבור כן הם שתי סיבות:
האחת כי זה שאין האלוה גוף - הוכח , וחובה בהחלט לבאר כל מה שפשטו נגד ההוכחה ויוודע שיש לו ביאור בהחלט .
וקדמות העולם לא הוכחה , ולכן אין ראוי לדחות את הכתובים ולבארם למען הכרעת השקפה אשר אפשר להכריע הפכה בסוגי הכרעה רבים. זוהי סיבה אחת.
והסיבה השניה כי סברתנו שאין האלוה גוף, אינו סותר לנו מאומה מיסודות התורה, ואינו מכחיש דברי שום נביא, ואין בו אלא מה שמדמים הסכלים שיש בכך נגד הכתוב ואינו נגדו כמו שביארנו , אלא הוא כוונת הכתוב.
אבל סברת הקדמות כפי האופן הנראה לאריסטו, שהוא על דרך החיוב, ולא ישתנה טבע כלל ואין דבר יוצא ממנהגו , הרי זה סותר את התורה מעיקרה, ומכחיש את כל הניסים בהחלט, ומבטל כל התקוות שהבטיחה בהן התורה או הפחידה מהן .
אלא אם כן נבאר גם את הניסים כדרך שעשו בעלי הסוד המוסלמים , ותהיה התוצאה סוג מן ההזיות .
אבל אם יסבור אדם את הקדמות לפי ההשקפה השניה אשר ביארנו, והיא השקפת אפלטון, והיא שגם השמים הווה נפסדות, הרי אין אותה ההשקפה סותרת יסודות הדת ולא ימשך ממנה הכחשת הניסים אלא אפשרותם , ואפשר לבאר את המקראות לפיה וימצאו לה דמויים רבים בפסוקי התורה וזולתה, שאפשר להתלות בהן ואף ללמוד מהן, אבל אין שום דוחק שיביא אותנו לכך, אלא אילו הוכחה אותה ההשקפה, אבל כיון שלא הוכחה, לא השקפה זו נטה אליה, ולא לאותה ההשקפה האחרת נפנה כלל, אלא ניקח את המקראות כפשוטם, ונאמר כי התורה הודיעה לנו דבר אשר לא יגיע כוחנו להשגתו , והניסים מעידים על אמתת דברינו.
ודע כי עם הדעה בחידוש העולם יהיו כל הניסים אפשריים, ותהיה התורה אפשרית, ותיפול כל שאלה שתשאל בעניין זה.
עד שאם ייאמר -
מדוע השרה ה' נבואה על זה ולא השרה על זולתו ,
ומדוע נתן ה' תורה זו לאומה מיוחדת ולא נתן לזולת,
ומדוע ציווה בזמן זה ולא ציווה לפניו ולא לאחריו ,
ומדוע [רכ] ציווה מצוות אלה והזהיר על עברות אלה ,
ומדוע יחד הנביא בניסים אלה האמורים ולא בזולתם,
ומה מטרת ה' בתורה זו,
ומדוע לא נטע את הדברים הללו שציווה בהן ושהזהיר מהן בטבענו, אם היו אלה בכוונתו .
תשובת כל השאלות הללו היא לומר, כך רצה, או כך חייבה חכמתו, כשם שהמציא את העולם בעת שרצה בצורה זו, ואין אנו יודעים את רצונו בכך ולא אופן החכמה בייחוד צורותיו וזמנו, כך לא נדע רצונו או הכרעת חכמתו בייחוד כל מה שקדמה השאלה עליו.
ואם יאמר אדם כי העולם נתחייב כך, הרי צריך בהכרח שישאלו כל אותן השאלות, ואין להמלט מהן כי אם בתשובות רעות הכוללות הכחשה וכפירה בכל פשטי התורה, אשר אין בהם ספק אצל מבין שהם כפי אותם הפשטים. ומחמת זאת היא הבריחה מן ההשקפה הזו .
ולפיכך כלו ימי החסידים ויכלו במחקר בשאלה זו :
כי אילו הוכח החידוש, ואפילו לפי השקפת אפלטון, היה נופל כל מה שהעזו בו הפילוסופים נגדנו.
וכן אילו נתקיימה להם הוכחה על הקדמות כפי השקפת אריסטו, הייתה נופלת כל התורה ויעבור הדבר להשקפות אחרות.
הנה ביארתי לך שכל הענק תלוי בחקירה זו דעהו.
הערות:
הערת המתרגם: "מן אלקול" תרגם מלולי "מן האמירה" וכבר העירותי כמה פעמים שאינה סתם אמירה אלא דעה נריט] סברא והשקפה.
הערת המתרגם: בראשית א א.
הערת המתרגם: בחלק הראשון פרקים א-ל.
הערת המתרגם: שהעולם קדמון.
הערת המתרגם: לעיל פרק א מחלק זה.
הערת המתרגם: השווה רס"ג בהקדמתו לספרו האמונות ודעות פרק ה. ראה שם מהדורתי.
הערת המתרגם: וכדלעיל פרק טו והלאה.
הערת המתרגם: "אעתקאדנא" הדעה שהושגה לנו.
הערת המתרגם: ראה לעיל ח"א פרק לו. ופרק נא. וראה עוד על "חכמי ישראל" אלה בדברי רבנו בפתיחתו למאמר תחית המתים.
הערת המתרגם: לעיל פרק יג מחלק זה ההשקפה השלישית.
הערת המתרגם: כיון שעולם כמנהגו נוהג ביאורח טבעי ללא השגחת משגיח מדעת אלא חוקים טבעיים על פיהם העולם מתנהג, וכביכול אין להקב"ה שום השפעה על העולם ואף להוסיף "כנף לזבוב" אין ביכולת מציאותו וכדלעיל פרק כב מחלק זה.
הערת המתרגם: ראה לעיל פרק כב הע' .
הערת המתרגם: קבוצות רבות של בעלי סוד ואליגוריסתים קמו באיסלאם ואיני יודע למי מהם כוונת רבנו.
הערת המתרגם: אם נבאר בדרך האליגוריה את כל הניסים והמופתים החורגים מן הנוהג הטבעי, ונעקם את ביאורן כדי שיתאימו לחוקים הטבעיים לפי שיטת אריסטו, תהיינה ההסברות הזיות הבל.
הערת המתרגם: לעיל פרק יג מחלק זה.
הערת המתרגם: ראה רס"ג בספרו האמונות ודעות מאמר א פרק א.
הערת המתרגם: דמויי ראיות שאין השמים נצחיים כגון אותן שהזכיר רס"ג שם, או בישעיה נא ו ושמים כעשן נמלחו, וראה פירוש רבנו לפסוק זה לקמן פכ"ט. ואין דברי קרשקש כאן נכונים.
הערת המתרגם: של אפלטון.
הערת המתרגם: של אריסטו, שהיא השלישית לעיל בפרק יג.
הערת המתרגם: אפשר: נתפוש, נפרש. ובר"ש "נבין".
הערת המתרגם: שהעולם מחודים.
הערת המתרגם: הקושי עם אמונת הקדמות הוא רק מדוע ניבא זה ולא זה. מפני שעצם הנבואה אינה מוכחשת ע"י אמונת הקדמות. וכדלעיל פרק טז מחלק זה. כי גם היא לאותה שיטה טבע חיובי בהמצא כל גורמיו, כמושכל מן השכל.
הערת המתרגם: בר"ש "תורתו" ואינו נכון. כי באמת כבר נתן תורה לבני נח (שבע מצוות) וגם היא תורתו.
הערת המתרגם: בשאלה זו דן רס"ג בהקדמת פירושו לתהלים. ראה שם מהדורתי עמ' כד ד"ה [רכ] ודע ייטיב לך ה'.
הערת המתרגם: יתכן שכוונת רבנו על סוג מצוות ועברות הנקראים בפי אחרים "שמעיות". כי אותם הנקראים "שכליות" הרי טעמן גלוי.
הערת המתרגם: אפשר: אם הייתה זו מטרתו. וכוונת רבנו בהצבת שאלות אלה מבחינת ההרהור המחשבתי הכללי. ולא להקשות לפי השקפת הקדמות של אריסטו כי זה מסוג הנמנעות. וראה לעיל הע'
הערת המתרגם: קדמות העולם והוייתו על דרך החיוב.
הערת המתרגם: חידוש העולם.
הערת המתרגם: "עלי אלקדם" ובר"ש הושמט.
<h2>פרק [כו]</h2>
ראיתי לר' אליעזר הגדול דברים בפרקים המפורסמים הידועים בשם פרקי ר' אליעזר, לא ראיתי כלל יותר תמוהים מהם בדברי אף אחד מההולכים בתורת משה רבנו.
והוא, שהוא אמר דברים, שמע לשונו. אמר:
שמים מאי זה מקום נבראו? מאור לבושו לקח ונטה כשימלה, והיו נמתחין והולכין שנאמר עוטה אור כשלמה נוטה שמים כיריעה .
הארץ מאי זה מקום נבראת? משלג שתחת כיסא כבודו לקח וזרק שנאמר כי לשלג יאמר הוא ארץ
זהו נוסח לשון, זה האמור שמי ומי יתן וידעתי מה סובר חכם זה, האם סבור הוא כי בטל הוא שימצא יש מן האין, ויש הכרח שיהא שם חומר יתהווה ממנו כל מתהווה, ולפיכך ביקש לשמים ולארץ מהיכן נבראו?
ומה הדבר שהושג בתשובה זו?!
הרי מתחייב לומר לו ואור לבושו מהיכן נברא?
ושלג שתחת כיסא הכבוד מהיכן נברא?
וכיסא הכבוד עצמו מהיכן נברא?
ואם הייתה כוונתו ב"אור לבושו" דבר בלתי נברא, וכן כיסא הכבוד בלתי נברא, יהיה זה מוזר מאוד, שנמצא שהודה בקדמות העולם, אלא שהוא כהשקפת אפלטון .
אבל היות כיסא הכבוד מן הנבראים הרי בפירוש אמרו חכמים כן, אלא באופן [רכא] נפלא , אמרו שהוא נברא קודם בריאת העולם .
אבל לשונות הכתובים לא הזכירו בו בריאה כלל, פרט למה שאמר דוד ה' בשמים הכין כיסאו, והוא לשון הסובל מאוד את הביאור. אבל נצחיותו הרי כתוב אתה ה' לעולם תשב כיסאך לדור ודור .
ואם היה ר' אליעזר סבור קדמות הכיסא, הרי הוא אם כן תואר לה' לא גוף נברא, והיאך אפשר שיתהווה דבר מתואר.
והיותר תמוה אמרו אור לבושו.
כללו של דבר הם דברים המשבשים דעתו של המלומד הדתי מאוד מאוד, ולא נתברר לי בו ביאור מספיק , ולא הזכרתיו לך אלא כדי שלא תטעה בו.
אבל בכל אופן כבר הועיל לנו בו תועלת גדולה, שהוא ביאר כי חומר השמים זולת חומר הארץ, ושהם שני חומרים שונים מאוד , האחד מיוחס לו יתעלה מחמת עליונותו ורוממותו, והוא מאור לבושו, והחומר השני רחוק מאורו יתעלה וזוהרו והוא החומר התחתון ועשאו משלג שתחת כיסא הכבוד. וזהו אשר הביאני לבאר מה שאמרה התורה ותחת רגליו כמעשה לבנת הספיר , שהם השיגו באותו מראה הנבואה אמתת החומר הראשוני התחתון . כי אונקלוס פירש רגליו מוסב על הכיסא כמו שביארתי לך , וזה ביאר כי אותו הלובן אשר תחת הכיסא הוא חומר הארץ.
וכבר חזר ר' אליעזר על עניין זה עצמו בפירוש, כלומר: שהם שני חומרים עליון ותחתון, ושאין חומר הכל אחיד, וזה סוד גדול, אל תקל בביאור גדולי חכמי ישראל בו, לפי שהוא סוד מסודות המציאות וסתר מסתרי תורה.
בבראשית רבה אמרו, ר' אליעזר אומר כל מה שיש בשמים - בריאתו מן השמים, וכל מה שיש בארץ בריאתו מן הארץ.
התבונן היאך ביאר לך חכם זה כי חומר כל מה שבארץ חומר אחיד משותף, כלומר: כל מה שתחת גלגל הירח, וחומר כל השמים ומה שבהם חומר אחר זולת זה. ובאר בפרקיו נקודה נוספת זו כלומר: רוממות אותו החומר וקרבתו אליו, ומגרעת זה, והגדיר גם את מקומו.
דע זאת.
הערות:
הערת המתרגם: בר"ש "מעולם".
הערת המתרגם: פרקי ר' אליעזר פ"נ וכנוס' כ"י תימן, כי בנדפסים הוסיפו ובלבלו כל הקטע.
הערת המתרגם: תהלים קד ב.
הערת המתרגם: איוב לז ו. ויורשה לי להביא מה שמצאתי בפירוש כ"י מתימן לאיוב, "הוא" כתוב באלף ואלו היה עניין הוויה ויצירה משפטו היה בהא. ועוד שאין בכל הכתובים בפרק זה מעניין מעשה בראשית אלא דברים הנוהגים תמיד. ולכן נראה לפרשה כהוראתה בערבית שענינה "רד" שברצון ה' הגשם והשלג יורדים על פני הארץ.
הערת המתרגם: כלומר: מציאות חומר קדמון, היולי, שה' אמנם סיבת מציאותו אך מעין מציאות חיובית, וממנו ברא יש מיש, וכדלעיל פרק יג מחלק זה בהשקפה השניה. ומה שהניח [רכא] רבנו בקושיא לא הסס הרמב"ן לקבוע בפירושו לשיר השירים ג ט שכך היא דעת ר"א וכך היא דעת שלמה המלך "בחכמתו הברה ובמחשבתו הנכונה ברוח הקדש" שהחומר הקדמון הוא "עצי הלבנון" האמור שם, ע"ש. וסבי זצ"ל כתב "נראה לענ"ד כוונת ר"א באומרו מאור לבושו, ברוב כוחו יתעלה ועוצם גאותו ויכולתו המכונה בכתוב לבוש שנאמר ה' מלך גאות לבש, לבש ה' עוז. (וכדלעיל ח"א סוף פרק ע) וכך נקרא העוז והחוזק שנאמר לבשי עוזך ציון עורי לבשי עוז, כלומר: שביכולתו ברא העולם יש מן האין המוחלט. והרצון יקרא אור, שנאמר ואור פני לא יפילון, שפירושו לא יעברו על רצוני. ושלג שתחת כיסא הכבוד כלומר: שעל ידי תנועת הגרמים השמימיים שנקראו כיסא שני השמים כיסאי מתהווה כל המתהווה מן היסודות וכפי שכתב רבנו בהלכות יסודי התורה פ"ד הל' ו. ע"כ, ולדעתי פירוש נאה הוא. ואין צורך למ"ש הרש"ט.
הערת המתרגם: בר"ש "על פנים זרים" ומקום הפלא הוא "קודם" בטרם היות סדר זמנים.
הערת המתרגם: בראשית רבה פרשה א ה. פסחים נד א. נדרים לט ב. וראה לעיל ח"א פרק ט.
הערת המתרגם: תהלים קג יט. וראה רס"ג בספרו האמונות ודעות מאמר ב פרק יג.
הערת המתרגם: איכה ה יט. וראה גם לעיל ח"א פרק ט. ופרק יא. ולקמן פרק כז.
הערת המתרגם: ראה ביאורו של סבי זצ"ל לעיל הע' .
הערת המתרגם: ראה לעיל פרק ב מחלק זה והע' שם. וחוקרי זמננו סבורים מוצדק רס"ג.
הערת המתרגם: שמות כד י.
הערת המתרגם: הגולם אשר קיבל ארבע צורות, ארבעת היסודות וכמ"ש רבנו בהלכות יסודי התורה פ"ג הל' י.
הערת המתרגם: לעיל ח"א פרק כח.
הערת המתרגם: פרשה יב יא. וראה יומא נד ב. [רכב]
<h2>פרק [כז]</h2>
כבר ביארתי לך כי הדעה בחידוש העולם היא יסוד כל התורה בהחלט. אבל הפסדו אחר שנתחדש ונתהווה, אין זה אצלנו יסוד תורני כלל, ולא יסתור לנו מאומה מדעותינו אם נסבור [רכב] תמידותו.
ושמא תאמר, האם לא הוכח שכל הווה נפסד, ואם הוא נתהווה הרי הוא נפסד?
דע שאין זה מחייב אותנו, לפי שלא אמרנו שהוא נתהווה כמשפט התהוות הדברים הטבעיים, שהם חיוביים לסדר הטבעי , כי אותו המתהווה כפי הנוהג הטבעי חיובי הפסדו בהכרח כפי הנוהג הטבעי , כי כמו שטבעו חייב שלא היה מצוי כן ואחר כך נהיה כן, כך בהכרח מחייב שלא יהיה מצוי כן לעולם, כי כבר נתבאר שזאת ההוויה אין תמידותה חיובית לה כפי טבעה.
אבל לפי דברנו התורני שהוא, מציאות הדברים ואובדנם כפי רצונו יתעלה, לא על דרך החיוב, הרי לפי השקפה זו, אינו חיובי שכל שהמציא יתעלה דבר שלא היה מצוי, שייפסק אותו המצוי בהכרח, אלא הדבר תלוי ברצונו, אם רצה מפסידו ואם רצה מקיימו. או כפי שתחייב חכמתו. והנה אפשר שייקמו לנצח נצחים ויתמידו כתמידותו יתעלה.
כבר ידעת שכיסא הכבוד אשר אמרו חכמים שהוא נברא , לא אמרו כלל שהוא יעדר, ולא נשמע כלל בדברי נביא ולא חכם שכיסא הכבוד ייפסד או יעדר, אלא בא הכתוב בנצחיותו . וכן נפשות החסידים שהן לפי השקפתנו ברואות ולא יעדרו לעולם .
ולפי מקצת השקפות מי שהולך אחר פשטי המדרשות, הרי גם גופיהם יהיו מתעדנים תמיד לנצח נצחים כפי דעת מי שידועה דעתו על אנשי גן עדן .
כללו של דבר, העיון מורה שאין הפסד העולם חיובי בהחלט.
ולא נשאר אלא לפנות לסיפורי הנביאים והחכמים, האם נאמרה ידיעה שהעולם הזה ייפסק על כל פנים, אם לאו.
והנה רוב המוננו סוברים כי יש הודעה על דבר זה, ושהעולם הזה עתיד להפסד כולו. ואני אבאר לך שאין הדבר כן, אלא מקראות רבים נאמרו בנצחיותו, וכל פשט שנאמר שנראה ממנו שהוא עתיד להפסד, הרי הדבר בו פשוט מאוד שהוא משל כמו שאבאר .
ואם ימאן בכך אחד הפשטנים ויאמר שהוא מוכרח לסבור הפסדו, אין להקפיד עליו בכך,
אבל צריך להודיעו שאין הפסדו הכרחי מחמת שהוא מחודש , אלא יהיה בדעה זו כפי מחשבתו, מתוך האמנה למי שאמר אותו המשל אשר פירשו הוא כפשוטו, ואין הפסד בכך בתורה בשום פנים ואופן.
הערות:
הערת המתרגם: לעיל סוף פרק כה מחלק זה.
הערת המתרגם: שהם מתרכבים מן היסודות ומיזוגם זה בזה זה מזה וזה לזה, כי הוייה זו היא שהוייתה מוכרחת להתפרק ולהפסד. וכמ"ש בהלכות יסודי התורה פ"ד הל' ג "וכל שנתחבר מהן אי אפשר שלא יפרוס להן". ואשר אין הפסדו הכרחי הוא עצם הגולם שקיבל צורת ארבעת היסודות.
הערת המתרגם: אפשר: כפי נוהג הטבע.
הערת המתרגם: בר"ש חסר "כן" ושיבוש הוא, כי הכוונה שלא היה מצוי בצורתו הנוכחית, ובכל אופן מצוי הוא.
הערת המתרגם: תרגום מלולי: טענתנו התוריית.
הערת המתרגם: ראה לעיל פרק כו הע' .
הערת המתרגם: שם ציון .
הערת המתרגם: ראה לעיל ח"א פרק מא. ולמושג "ברואה" ראה הלכות יסודי התורה פ"ד הל' ט. והשווה הלכות תשובה פ"ח הל' ב-ג.
הערת המתרגם: תרגם יונתן בישעיה נח יא ועצמותיך יחליץ -וגופך ייחי בחיי עלמא.
הערת המתרגם: נראה לי ברור שכוונתו לרס"ג בספרו האמונות והדעות המאמר השביעי. ראה שם מהדורתי כי הוא שונה תכלית שינוי מן הנוסח הידוע בדפוסים. וראה גם דברי רבנו במאמר תחית המתים מהדורתי סוף קטע ב.
הערת המתרגם: כי הארץ כבגד תכלה. ישעיה נא ו. וראה ביאור רבנו לקמן פכ"ט מחלק -זה.
הערת המתרגם: לקמן בסמוך בפרק כח.
הערת המתרגם: "פלא ישאח" ענינה קפידה והתנגדות לדעותיו. וכך כתב ר"ש שגם רבנו הציע לתרגמה קפידה.
הערת המתרגם: שהכלל "כל הווה נפסד" אינו חל על עצם גלמו. [רכג]
חלק שני
<h2>פרק [כח]</h2>
רבים מאנשי תורתנו דימו, כי שלמה המלך עליו השלום סובר את הקדמות.
וזה תימה, היאך אפשר לדמות כי אדם שהוא מאנשי תורת משה רבנו יסבור את הקדמות? ואם [רכג] ידמה אדם כי זו סטייה מצידו - חלילה וחס - מהשקפות התורה, היאך קבלו ממנו זאת כלל הנביאים והחכמים, ולא נתווכחו עמו בכך, ולא גינוהו אחר מותו כפי שהוכח * בנשים נכריות וזולתן ?
ואשר גרם לחשד זה עליו, מאמר חכמים ז"ל בקשו לגנוז ספר קוהלת מפני שדבריו נוטים לדברי מינים . וכך הוא הדבר בלי ספק, כלומר: שיש בפשטי אותו הספר, דברים הנוטים כלפי השקפות זרות להשקפות התורה, וצריכים ביאור.
ואין הקדמות מכללן, ואין לו פסוק המורה על כך, ולא ימצא לו כלל פסוק מפורש בקדמות העולם, אבל יש לו מקראות המורים על נצחיותו, וזה נכון.
וכאשר ראו פסוקים המורים על נצחיותו, דימו שהוא סבור שאינו מחודש , ואין הדבר כן.
והפסוק שנאמר בנצחיות הוא אמרו והארץ לעולם עומדת , עד שהוזקק מי שלא הרגיש בנקודה זו לומר הזמן הקצוב לה. וכך אומרים באומרו יתעלה עוד כל ימי הארץ, שהוא אורך ימיה הקצובים לה .
ומי יתן וידעתי מה יאמרו במאמר דוד יסד ארץ על מכוניה בל תמוט עולם ועד , אם גם אמרו 'עולם ועד' אין במשמעו נצחיות, האלוה אם כן יש לו זמן מסוים, כי הכתוב בנצחיותו יתעלה ה' ימלך לעולם ועד .
ואשר תדע אתה כי 'עולם' אין במשמעו הנצחיות אלא אם נצמד לו 'עד', אם אחריו, כגון אמרו עולם ועד , או לפניו כגון אמרו עד עולם . אם כן דברי שלמה 'לעולם עומדת', פחות ממאמר דוד 'בל תמוט עולם ועד' .
וכבר ביאר דוד ע"ה בהדיא נצחיות השמים ותמידות חוקיה וכל אשר בה במצב שאינו משתנה. ואמר, הללו את ה' מן השמים, וכו' כי הוא ציווה ונבראו ויעמידם לעד לעולם חוק נתן ולא יעבור , כלומר: שהחוקים האלה אשר חקקם לא ישתנו לעולם, כי החוק הזה רמז אל חוקות שמים וארץ שנזכרו מקודם , אלא שבאר שהם נבראים, ואמר כי הוא ציווה ונבראו.
ואמר ירמיה ע"ה נתן שמש לאור יומם חקות ירח וכוכבים לאור לילה וכו' אם ימושו החקים האלה מלפני נאם ה' גם זרע ישראל ישבתו מהיות גוי . הנה גם זה בפירוש, כי אף על פי שהם נבראים כלומר: החוקים האלה הרי הם לא ימושו * .
וכאשר תתחקה אחר זה תמצאהו בזולת דברי שלמה, וכבר הזכיר גם שלמה כי מעשי ה' הללו, כלומר: העולם וכל אשר בו, עומדים כפי טבעם לעולם ואף על פי שהם עשויים, אמר: כי כל אשר יעשה האלוהים הוא יהיה לעולם עליו אין להוסיף וממנו אין לגרוע . הרי הודיע בפסוק זה כי העולם ממעשי ה', ושהוא נצחי. ונתן גם טעם [רכד] לנצחיותו, והוא אמרו: עליו אין להוסיף וממנו אין לגרוע, כי זה טעם להיותו 'יהיה לעולם', כאילו יאמר שהדבר אשר ישתנה אינו משתנה אלא מחמת חיסרון שיש בו כדי שישלם, או שיש בו תוספת שאין בה צורך ואז תוסר אותה תוספת. אבל מעשי ה', הואיל והם בתכלית השלמות, ולא תתכן תוספת בהם ולא חיסרון מהם, הרי הם קיימים כפי שהם בהחלט, כיון שלא יתכן גורם לשינויים.
וכאלו גם נתן תכלית למה שימצא, או סיבה למה שישתנה, בסוף הפסוק, באומרו והאלוהים עשה שייראו מלפניו, כלומר: חידוש המופתים. ואמרו אחר כך מה שהיה כבר הוא ואשר להיות כבר היה והאלוהים יבקש את נרדף , אמר: שהוא יתעלה רוצה תמידות המציאות ועקיבותה זה אחר זה.
אבל זה שהזכיר משלמות מפעלות ה', ושאין שום אפשרות להוסיף עליהן ולא לגרוע מהן, כבר אמרו בפירוש אדון החכמים, ואמר הצור תמים פעלו, רוצה לומר שכל מפעלותיו, כלומר: ברואיו, בתכלית השלמות, לא ישיגם חסרון כלל, ואין בהם סרח ולא שום דבר שאין לו צורך , וכן כל מה שיארע באותם הברואים ומהם , הכל צדק גמור בהתאם לחיוב החכמה, כמו שיתבאר במקצת פרקי מאמר זה .
הערות:
הערת המתרגם: "כאפה" ובר"ש "רוב" ואינו נכון. והכוונה שלא מצאנו מי ויאמר עליו כן מן הנביאים שאחריו כגון ירמיה כותב ספר מלכים לפי מסורת חז"ל בבבא בתרא טו א ולא הזכירו לגנאי בעניין זה. ואף לא חכמי המשנה והתלמודים.
הערת המתרגם: "נזאע" וכוח. ובר"ש "ולא חלקו עליו".
* . "ונב" שהוכיחוהו, שגערו בו. שגינו מעשיו. ולפי מ, שגורס "וג'ב" שנתחייב. ור"ש שהייתה לפניו נוס' משובשת זו נדחק וכתב "כמו שנמצא שחייבוהו".
הערת המתרגם: מלכים א פרק יא. נחמיה יג כו,
הערת המתרגם: ויקרא רבה פרשה כח א. וקוהלת רבה א ג. על שאמר מה יתרון לאדם בכל עמלו יכול אף עמילה של תורה במשמע. ע"ש. ומשמע לרבנו אף עוד כמה פסוקים המראים עדיפות חיי העולם הזה.
הערת המתרגם: לפי הכלל "כל הווה נפסד וכל נצחי קדמון" ולא הרגישו את ההבדל בין ההוייה הטבעית לבין ההוייה היצירתית, וכדלעיל בפרק כז.
הערת המתרגם: קוהלת א ד.
הערת המתרגם: רס"ג שם שתרגם "מידה' עאלמהא" ראה שם חמש מגלות מהדורתי עמ' קעב ובהערה. וכך כתב בספרו האמונות ודעות מאמר ראשון פ"ד.
הערת המתרגם: בראשית ח כב. והוא כתוב חסר "עד" וראה פירושי רס"ג לתורה מהדורתי שם.
הערת המתרגם: כנראה שכתב רס"ג כן בפירושו הארוך שאינו בידינו כיום.
הערת המתרגם: תהלים קד ה.
הערת המתרגם: שמות טו יח. ובנדפס ה' מלך עולם ועד, תהלים י טז.
הערת המתרגם: בר"ש "שהעולם" וט"ס הוא. ולחלוקי הוראת "עולם" ראה רס"ג באמונות ודעות מאמר שלישי פרק ט.
הערת המתרגם: תהלים י טז, מה ז, ועוד.
הערת המתרגם: כחמשים ושבע פעמים נאמר כן במקרא, ועם ההתחקות אחריהם יש מהם שלא בקלות מתפרשים כדברי רבנו.
הערת המתרגם: תהלים קמח א-ו.
הערת המתרגם: ירמיה לג כה.
הערת המתרגם: לעיל פרק י מחלק זה.
הערת המתרגם: ירמיה לא לד-לה.
* . ורס"ג המחזיק בדעה שרבנו דוחה מפרש חוקים שבפסוק זה שבירמיה על.התורה. ראה אמו"ד המאמר השלישי מהדורתי עמ' קלב.
הערת המתרגם: קוהלת ג יד. ולדבריו אלה ציין רבנו במאמר תחיית [רכד] המתים, מהדורתי סוף קטע ו.
הערת המתרגם: "אעתד'ר" מתן סיבה וטעם לשינויים שיחולו בדרך הנס והמופת. והכוונה שהפסוק נתן תכלית למה שימצא ויעמוד כמות שהוא שאינו ניתן לשינוי וחילוף, וכל מה שמשתנה לרגעו במשך הדורות הוא כדי שייראו מלפניו וידעו שהכל בידו ורשותו לעשות בו כרצונו. ור"ש תרגם "התנצל" ולדעתי לא דק.
הערת המתרגם: קוהלת ג טו.
הערת המתרגם: כלומר: שהבריאה תהיה עקיבה ונרדפת, שפרטיה באים זה אחרי זה וקיום המין נמשך לדורות. והנה פרוש "יבקש את נרדף" יתמיד ויקיים הרדפת פרטי היצירה.
הערת המתרגם: דברים לב ד. וראה גם לקמן ח"ג פרק מט.
הערת המתרגם: ראה לקמן ח"ג פרק מט הע' .
הערת המתרגם: כלומר: שנויים ותהפוכות שיחולו בבריאה כגון שקיעות האדמה וברקי אש המזיקים ומשחיתים הכל בהשגחה, וכן מה שיארע מהם על ידי פעולות תנועת גרמי השמים לפי השקפות הללו הכל כפי שגזרה חכמתו.
הערת המתרגם: ראה לקמן ח"ג פרקים יב יז כד כה מט נג. ורא" פירוש המשנה ברכות פ"ט מ"ז. והקדמות אבות הפרק השמיני.
<h2>פרק [כט]</h2>
דע, כי מי שאינו מבין שפת אדם, כאשר ישמעהו מדבר הרי הוא בלי ספק מכיר שהוא מדבר, אלא שאינו יודע מטרתו . ויותר חמור מזה: יש שהוא שומע מדבריו מילים שהם כפי שפת המדבר מורים על עניין, ויארע במקרה שתהא אותה המילה בשפת השומע, מורה על היפך אותו העניין אשר רצהו המדבר, ויחשוב השומע כי הוראתה אצל המדבר כהוראתה אצלו.
כגון אילו שמע ערבי אדם עברי אומר "אבה" הרי יחשוב שהוא מדבר על אדם שהוא מאן לדבר מסוים וסרב לו, והעברי לא נתכוון אלא שהוא רוצה אותו הדבר וחפץ בו.
וכך יארע להמון בדברי הנביאים כיוצא בזה, מקצת דבריהם אינם מובנים כלל, אלא כמו שאמר ותהי לכם חזות הכל כדברי הספר החתום אשר יתנו אותו אל יודע ספר לאמר קרא נא זה ואמר לא אוכל כי חתום הוא.
ומקצתו יובן ממנו הפכו או סתירתו, כמו שאמר והפכתם את דברי אלוהים חיים .
ודע כי לכל נביא ביטויים מסויימים מיוחדים לו [רכה] כאלו הם שפת אותו האיש, כך מבטאהו החזון המיוחד לו למי שמבינו .
ואחר הקדמה זו, צריך שתדע כי ישעיה ע"ה רגילים בדבריו הרבה מאוד ובדברי זולתו מעט, שכאשר הוא מודיע על פירוק ממשלה או אובדן אומה גדולה, אומר זאת בלשון שהכוכבים נפלו, והשמים קדרו , והשמש חשכה, והארץ נהרסה ורעשה, והרבה כדומה להשאלות אלה. וזה כמו שאומרים אצל הערבים על מי שאירעה לו צרה גדולה "נהפכו שמיו על ארצו" .
וכן כאשר מתואר הצלחת ממשלה והתחדשות אושר, מכנה את זה בתוספת אור השמש והירח, והתחדשות שמים והתחדשות ארץ וכיוצא בזה, כמו שהם כאשר מתוארים אובדן אדם או אומה או עיר מייחסים מצבי כעס וחרון גדול לה' עליהם , וכאשר מתוארים הצלחת עם מייחסים לה' מצבי שמחה וששון .
ואומרים במצבי הכעס עליהם, יצא , וירד , ושאג , והרעים , ונתן קולו , והרבה כיוצא בזה. ואומרים גם ציווה , ואמר , ופעל , ועשה , וכיוצא בזה כמו שאבאר.
וכן כאשר מודיע הנביא אובדן אנשי מקום מסוים יש שהוא מחליף במקום אנשי אותו המקום כל המין, כמו שאמר ישעיה ע"ה ורחק ה' את האדם , וכוונתו אובדן ישראל, ואמר צפניה בזה והכרתי את האדם מעל פני האדמה ונטיתי ידי על יהודה , דע גם את זאת.
ואחר אשר ביארתי לך שפה זו באופן כללי, אראך אמתת הדבר והוכחתו.
אמר ישעיה ע"ה כאשר נבאו ה' את פירוק ממשלת בבל ואובדן סנחריב ונבוכדנצר העומד אחריו והכרתת מלכותה ובא לתואר כשלונותיהם בסוף שלטונם ומפלותיהם ומה שיארע להם מן הצרות הבאות על כל ניגף הנס מפני נצחון החרב, אמר: כי כוכבי השמים וכסיליהם לא יהלו אורם חושך השמש בצאתו וירח לא יגיה אורו ,
ואמר עוד באותו התאור, על כן שמים ארגיז ותרעש הארץ ממקומה בעברת ה' צבאות וביום חרון אפו . ואיני חושב כי מי שהגיעה בו הסכלות והעיוורון וההימשכות אחרי פשטי ההשאלות והמאמרים ההטפתיים, שידמה כי כוכבי השמים ואור השמש והירח נשתנו כאשר נשמדה מלכות בבל, ולא שהארץ יצאה ממרכזה כפי שהזכיר. אלא כל זה תאור מצב הניגף, שהוא בלי ספק רואה כל אור - חושך, וימצא כל מתוק - מר, וידמה שהארץ צרה לו, והשמים אוטרים עליו .
וכן כאשר בא לתואר את המצב שהגיעו אליו ישראל מן הכניעה והיותם נכבשים כל ימי סנחריב הרשע כאשר נשתלט על כל ערי יהודה הבצורות , ושבייתם ונגיפתם ותכיפות הכישלונות עליהם מפניו, ואובדן כל ארץ ישראל אז בידו, אמר: פחד ופחת ופח עליך יושב הארץ, והיה הנס מקול הפחד יפלו אל הפחת והעולה מתוך [כרו] הפחת ילכד בפח כי ארובות ממרום נפתחו וירעשו מוסדי ארץ. רעה התרועעה הארץ פור התפוררה ארץ מוט התמוטטה ארץ נוע תנוע ארץ כשכור וכו' . ובסוף דיבור זה, כאשר בא לתאר מה שיעשה ה' בסנחריב והשמדת מלכותו הנישאה על ירושלם: ובושה אשר יביישו ה' על כך, אמר בהמשילו, וחפרה הלבנה ובושה החמה כי מלך ה' צבאות וגו' .
אבל יונתן בן עזיאל ע"ה ביאר דברים אלו ביאור נאה מאוד ואמר, כי כאשר יארע לסנחריב מה שיארע על ירושלם, ידעון אז כל עובדי הכוכבים כי זו פעולה אלוהית ויבהלו ויופתעו. אמר עליו השלום, ויבהתון דפלחין לסיהרא ויתכנעון דסגדין לשמשא ארי תתגלי מלכותא דה' וגו' .
וכן כאשר בא לתאר היאך תהיה שלוות ישראל אחרי אובדן סנחריב ודשן אדמותיהם וישובם והצלחת ממשלתם על ידי חזקיהו, אמר בהמשילו, כי אור השמש והירח יוסיף. כי כמו שאמר על הניגף, שאור השמש והירח אבד ונעשה חושך ביחס לניגף, כך אורם יוסיף אצל המנצח.
ואתה תמצא את זה תמיד, שהאדם אם באה לו צרה גדולה יחשכו עיניו, ולא יתבהר אור ראייתו מחמת שנעכר הרוח הרואה מחמת עודפי האדים, וגם מחמת חולשתו ומיעוטו בכובד היגון והצטמצמות הנפש. ולהפך, בעת השמחה והתפשטות הנפש לחוץ וזוך הרוח, יראה האדם כאלו האור נוסף על מה שהיה. אמר, כי עם בציון ישב בירושלם בכו לא תבכה וגו', וסוף הדיבור: והיה אור הלבנה כאור החמה ואור החמה יהיה שבעתים כאור שבעת הימים ביום חבוש ה' את שבר עמו ומחץ מכתו ירפא , כלומר: קימום מפלתם מידי סנחריב הרשע.
אבל אמרו כאור שבעת הימים, הרי המפרשים אמרו שהכוונה בו הריבוי, כי העברים מרבים בשבעה , והנראה לי שהוא רומז אל שבעת הימים של חנוכת הבית שהיו בימי שלמה , אשר לא היו כלל לאומה הצלחה ואושר ושמחת הכל כמו שהיה באותם הימים, לפיכך אמר כי הצלחתם ואושרם אז יהיה כמו אותם שבעת הימים.
וכאשר תאר אובדן אדום הרשעה שהיו מצרים לגבריאל, אמר, וחלליהם ישליכו ופגריהם יעלה באישם ונמסו הרים מדמם ונמקו כל צבא השמים ונגלו כספר השמים וכל צבאם יבול כנבל עלה מגפן וכנבלת מתאנה כי רוותה השמים חרבי הנה על אדום תרד וגו' .
התבוננו נא בעלי הראות , היש במקראות אלה דבר הגורם ספק או טעות שהוא מתואר מצב שיארע לשמים? והאם אין זה אלא משל להשמדת שלטונם והסרת השגחת ה' מהם וירידת מעלתם וטימטום תבונת גדוליהם במהירות ובקלות. כאלו יאמר שהאנשים אשר היו ככוכבים ביציבותם ורום מעלתם ורוממותם מאחרים , נפלו במהירות כנבל עלה מגפן וגו',
וזה פשוט מכדי להזכירו בכגון מאמר זה , כל שכן להאריך בו, אלא שהביאני הצורך לכך מפני שההמונים, ואף מי שחושבים בהם שהם חכמים , לומדים מפסוק זה בלי להתבונן במה שנאמר לפניו ואחריו ובלי עיון [רכז] באיזה עניין נאמר, אלא כאלו הוא ידיעה שנאמרה לנו בתורה על תכלית השמים * כמו ההודעה שבאתנו בהוויתה .
ועוד, כאשר בא ישעיה לבשר לישראל אובדן סנחריב וכל העמים והמלכים אשר עמו כידוע, וניצחונם בניצחון ה' לא זולתו, אמר להם במשלו ראו היאך נתקרעו אותם השמים ובלתה אותה הארץ ומת כל אשר עליה ואתם מנצחים, כאלו אומר שאותם אשר הציפו את הארץ והיו נחשבים יציבים כשמים דרך הגזמה, אבדו במהירות וכלו ככלות העשן, ועקבותיהם הנראים יציבים כיציבות הארץ אבדו אותם העקבות כאובדן הבגד הבלוי. בתחילת פרשה זו אמר כי נחם ה' ציון נחם כל חרבותיה וגו' הקשיבו אלי עמי וגו' קרוב צדקי יצא ישעי וגו' שאו לשמים עיניכם והביטו אל הארץ מתחת כי שמים כעשן נמלחו והארץ כבגד תבלה ויושביה כמו כן ימותון וישועתי לעולם תהיה וצדקתי לא תחת .
ואמר בשיבת מלכות ישראל ויציבותה ותמידותה כי ה' יחדש שמים וארץ, כי זה נוהג בלשונו שהוא עושה שלטון המלכות כאלו הוא עולם מיוחד, כלומר: שמים וארץ.
וכאשר התחיל בנחמות ואמר אנכי אנכי הוא מנחמכם וכל הנספח לכך, אמר ואשים דברי בפיך ובצל ידי כסיתיך לנטע שמים ולייסד ארץ ולאמר לציון עמי אתה .
ואמר בקיום המלכות לישראל וסלוקה מן העצומים המפורסמים, כי ההרים ימושו וגו' .
ואמר בהתמדת מלכות המשיח ושלא תבטל מלכות ישראל מאחרי כן, אמר לא יבוא עוד שמשך וגו' .
ועוד ממה שנהג ישעיה בדבריו בהשאלות הללו הרגילות אצל כל מי שמבין ענייני הדיבור, ותיאר מצבי הגלות ופרטיהם, ואחר כך תיאר שיבת המלכות ושכחת כל אותם היגונות, אמר, דרך משל, אני אברא שמים אחרים וארץ אחרת וישתכחו ההם וימחו עקבותיהם, וביאר את זה בהמשך דבריו ואמר, זה אשר אמרתי אברא, כוונתי בכך שאני אשית לכם מצב ששון ושמחה תמידיים חלף אותם היגונות והייסורין ולא יזכרו אותם היגונות הקודמים.
ושמע סדר העניינים ורציפות הפסוקים המורים עליהם היאך נאמר:
תחילת פתיחת פרשה זו, אמר, חסדי ה' אזכיר תהילות ה' וגו' ,
ואחר כך תואר חסדיו יתעלה עלינו תחילה וינטלם וינשאם כל ימי עולם וגו' וכל הנספח לכך,
ואחר כך תאר מריינו והמה מרו ועצבו את רוח קדשו וכל הנספח לכך,
ואחר כך תאר שליטת האויב עלינו צרינו בוססו מקדשך היינו מעולם וכל הנספח לכך,
ואחר כך התפלל עלינו ואמר אל תקצוף ה' עד מאוד וכל הנספח לכך,
ואחר כך הזכיר אופן חיובנו לייסורין הקשים שבאו עלינו לפי שנקראנו אל האמת ולא עניינו, אמר נדרשתי ללא שאלו וגו' ,
ואחר כך הבטיח שיסלח וירחם ואמר כה אמר ה' כאשר ימצא התירוש באשכול וגו' וכל הנספח לכך ,
ואחר כך יעד להנקם מאשר הרעו לנו ואמר, הנה עבדי יאכלו ואתם תרעבו וגו' ,
והסמיך לכך [רכח] שהאומה הזו תטיב את דעותיה, ותהיה ברכה בארץ, ותשכח כל מה שקדם מן המצבים השונים הללו, ואמר דברים בלשון זה, ולעבדיו יקרא שם אחר אשר המתברך בארץ יתברך באלוהי אמן והנשבע בארץ ישבע באלוהי אמן, כי נשכחו הצרות הראשונות וכי נסתרו מעיני כי הנני בורא שמים חדשים וארץ חדשה ולא תזכרנה הראשונות ולא תעלינה על לב כי אם שישו וגילו עדי עד אשר אני בורא כי הנני בורא את ירושלם גילה ועמה משוש וגלתי בירושלם וגו' .
הנה נתבאר לך כל העניין ונתברר, והוא, שכיון שאמר כי הנני בורא שמים חדשים וארץ חדשה פירש את זה ברציפות ואמר כי הנני בורא את ירושלם גילה ועמה משוש .
ואחר הקדמה זו אמר שאותם מצבי האמונה והשמחה בו אשר הבטחתיך שאני אבראם, כפי שהם יציבים תמיד, כי האמונה בה' והשמחה באותה האמונה שני מצבים לא יתכן שיסורו ולא ישתנו לעולם מכל מי שהושגו לו , לפיכך אמר כשם שאותו מצב האמונה והשמחה בו אשר הבטחתי שהם יציפו את הארץ תמידיים וקיימים כך יעמוד זרעכם ושמכם, והוא אמרו אחרי כן כי כאשר השמים החודשים והארץ החדשה אשר אני עושה עומדים לפני נאם ה' כן יעמד זרעכם ושמכם , לפי שפעמים ישאר הזרע ולא ישאר השם, כמו שאתה מוצא עמים רבים אין ספק שהם מזרע פרס או יון, אבל אינם ידועים בשם מיוחד אלא נטמעו באומה אחרת.
וגם זה לדעתי הערה על נצחיות התורה אשר מחמתה יש לנו שם מיוחד .
וכיון שההשאלות הללו נאמרו הרבה בישעיה לפיכך עקבתי אחרי כולם.
וכבר נאמרו מהם גם בדברי זולתו.
אמר ירמיה בתיאור חורבן ירושלם בעוונות אבותינו, ראיתי את הארץ והנה תוהו ובוהו וגו' .
ואמר יחזקאל בתיאור אובדן ממלכת מצרים והשמדת פרעה על ידי נבוכדנצר, אמר, וכסיתי בכבותך שמים והקדרתי את כוכביהם, שמש בענן אכסנו וירח לא יאיר אורו, כל מאורי אור בשמים אקדירם עליך ונתתי חושך על ארצך נאם אד' ה' .
ואמר יואל בן פתואל בארבה העצום אשר בא בימיו, אמר, לפניו רגזה ארץ רעשו שמים שמש וירח קדרו וכוכבים אספו נגהם .
ואמר עמוס בתיאור חורבן שומרון, אמר, והבאתי השמש בצהרים והחשכתי לארץ ביום אור והפכתי חגיכם וגו' .
ואמר מיכהבאובדן שומרון כמנהג מאמרי ההטפה המפורסמים הידועים, כי הנה ה' יוצא ממקומו וירד ודרך על במותי ארץ ונמסו ההרים וגו' .
ואמר חגי בחורבן מלכות פרס ומדי, ואני מרעיש את השמים ואת הארץ ואת הים ואת החרבה והרעשתי את כל הגוים . ובהצות יואב את ארם כאשר בא לתואר היאך הייתה חולשת [רכט] האומה ודלותה מלפני כן, ושהם היו נכבשים נגפים, ונתפלל לניצחונם עתה ואמר, הרעשתה ארץ פצמתה רפה שבריה כי מטה .
ואמר עוד בעניין שאנו לא נירא כאשר יאבדו העמים ויכלו בהיותנו בוטחים בניצחונו יתעלה לא על מלחמתנו וכוחנו, כמו שאמר עם נושע בה' , אמר על כן לא נירא בהמיר ארץ ובמוט הרים בלב ימים .
ואמר בתיאור טביעת המצרים, ראוך מים יחילו אף ירגזו תהומות, קול רעמך בגלגל וגו' רגזה ותרעש הארץ . הבנהרים חרה ה' וגו' עלה עשן באפו וגו' .
וכן בשירת דבורה, ארץ רעשה וגוי .
ונאמר מזה הרבה, וכל מה שלא הזכרנו מהם השווהו למה שהזכרתי.
אבל מה שאמר יואל ונתתי מופתים בשמים ובארץ דם ואש ותמרות עשן, השמש יהפוך לחושך והירח לדם, לפני בוא יום ה' הגדול והנורא, והיה כל אשר יקרא בשם ה' ימלט, כי בהר ציון ובירושלם תהיה פליטה וגו , היותר נראה לדעתי שהוא מתואר אובדן סנחריב על ירושלם, ואם אינך רוצה בכך, יהיה תאור אובדן גוג על ירושלם בימי המלך המשיח, על אף שלא הזכיר בפרשה זו אלא ריבוי ההרג ושריפת האש ולקיון שני המאורות.
ושמא תאמר היאך יקרא יום ה' הגדול והנורא יום אובדן סנחריב לפי ביאורנו?
תדע כי כל יום יהא בו ניצחון גדול או צרה גדולה הרי הוא נקרא יום ה' הגדול והנורא, כבר אמר יואל כיוצא בזה על יום בוא אותו הארבה עליהם, כי גדול יום ה' ונורא מאוד ומי יכילנו .
והעניין אשר אנו סובבים סביבו כבר נתבאר, והוא שהפסד העולם הזה ושינויו מכפי שהוא , או שינוי דבר מטבעו והתמדתו כפי אותו השינוי הוא דבר שלא נאמר לנו בו לשון נביא, וגם לא דברי חכמים.
כי אמרם שתא אלפי שנין הוי עלמא וחד חרוב אינו העדר המציאות כליל, לאומרו וחד חרוב, הורה על קיום הזמן , ועוד שזה דברי יחיד, והוא באופן מסוים .
ומה שתמצא לכל החכמים תמיד, והוא יסוד שלומד בו כל אחד מחכמי משנה וחכמי תלמוד, הוא אמרו אין כל חדש תחת השמש , ושאין שם חידוש כלל ולא בשום סיבה. ואף מי שפירש שמים חדשים וארץ חדשה כפי שמדמים בו , אמר אף שמים וארץ שעתידין להבראות כבר הן ברויין ועומדין שנאמר עומדין לפני, יעמדו לא נאמר אלא עומדים , ולמד באומרו אין כל חדש תחת השמש.
ואל תדמה שזה סותר למה שבארתך, אלא אפשר שכוונתו שאותם המצבים המובטחים, הטבע המחייב אותן אז, מששת ימי בראשית הוא ברוא, וזה נכון, אבל אמרתי שלא ישתנה דבר מטבעו ויתמיד כפי אותו השינוי מתוך זהירות בניסים , כי אף על פי שנהפך המטה לנחש, ונהפכו המים דם, והיד הטהורה הנכבדה לבנה ללא סיבה טבעית המחייבת זאת, הרי הדברים הללו ודומיהם לא התמידו ולא נעשה טבע אחר, אלא כמו ונאמרו ז"ל עולם כמנהגו הולך .
זו היא השקפתי והיא הדעה הראויה לסברה.
ואף על פי שחכמים ז"ל כבר אמרו בניסים דברים תמוהים מאוד, תמצאהו [רל] מפורש בבראשית רבה ובמדרש קוהלת, ואותו העניין הוא שהם סוברים כי הניסים הם גם ממה שבטבע מבחינה מסוימת.
והוא, שהם אמרו כי כאשר ברא ה' את המציאות הזו וטבעה כפי הטבעים הללו שת באותם הטבעים שיתחדש בהם כל מה שנתחדש מן הניסים בזמן חידושם , ומופתי הנביא אם הודיעו ה' את הזמן אשר יקרא בו למה שיקרא ואז יופעל אותו הדבר כפי שניתן בטבעו מעיקרו כאשר הוטבע.
וזה אם הוא כפי שאתה רואה הרי הוא מורה על גדולת האומר, ושהוקשה לו קושי רב שישתנה טבע אחר מעשה בראשית, או שיהא רצון אחר אחרי שהונח כך, וכאילו סבור הוא דרך משל, שניתן בטבע המים שיהא רצוף וזורם מלמעלה למטה תמיד, זולתי באותו הזמן אשר בו טבעו המצריים, ואותו המים דווקא שייחלק, וכבר העירותיך על מגמת הלשון הזה, ושכל זה בריחה מהתחדשות דבר .
שם נאמר:
אמר רבי יונתן: תנאים התנה הקב"ה עם הים שיהא נקרע לפני ישראל הדא היא וישב הים לפנות בקר לאיתנו , אמר ר' ירמיה בן אלעזר לא עם הים בלבד התנה הקב"ה, אלא עם כל מה שנברא בששת ימי בראשית, הדא היא אני ידי נטו שמים וכל צבאם צוויתי , צוויתי את הים שיקרע, את האור שלא תזיק לחנניה מישאל ועזריה , את האריות שלא יזיקו לדניאל , את הדג שיקיא את יונה , והוא הדין בכל השאר.
הנה נתבאר לך הדבר וסוכמה השיטה, והיא שאנו מסכימים עם אריסטו בחצי השקפתו , וסבורים אנו כי המציאות הזו היא נצחית לעד כפי הטבע הזה אשר רצהו יתעלה, לא ישתנה ממנו מאומה כלל זולתו בפרטים על דרך המופת, ואף על פי שיש בידו יתעלה היכולת לשנותו כולו, או להעדירו, או להעדיר איזה טבע שירצה מטבעיו .
אבל הייתה לו ראשית, ולא היה שם דבר מצוי כלל זולתי ה', וחכמתו חייבה שימציא את הבריאה בעת שהמציאה ושלא יעדר מה שהמציא, ולא ישתנה בו טבע, זולתי במה שירצה מן הפרטים ממה שכבר ידענו, וממה שלא נדע ממה שיהיה לעתיד, זוהי השקפתנו ויסוד תורתנו.
ואריסטו סבור כי כשם שהוא נצחי לא יפסד כך הוא קדמון ולא נתהווה, וכבר אמרנו ובארנו כי זה לא יתכן אלא כפי הנחת החיוב, ושיש בחיוב מן ההעזה כלפי ה' מה שכבר ביארנו .
והואיל והגיעו הדברים עד כאן, נביא פרק נזכיר גם בו מקצת הערות על מקראות שנאמרו במעשה בראשית, כי המטרה העיקרית במאמר זה אינה אלא לבאר מה שאפשר לבאר ממעשה בראשית ומעשה מרכבה, אחר שנקדים שתי הקדמות כלליות.
האחת הקדמה זו, והיא, שכל מה שנזכר בתורה במעשה בראשית אין כולו כפשוטו כפי שמדמה בו ההמון, כי אילו היה הדבר כך לא חסו עליו אנשי המדע ולא השתדלו חכמים להעלימו, ומנעו מלדבר בו ברבים , לפי שאותם הפשטים מביאים או להפסד דמיון גדול והתדרדרות להשקפות רעות ביחס לה', או לכחש מוחלט וכפירה ביסודות התורה .
ולכן הנכון להימנע מלבארם כפי העולה בדמיון תוך ריקנות מן המדעים, [רלא] ולא כמו שעושים הדרשנים והמפרשים המסכנים שהם מדמים כי ידיעת פירוש המילים היא חכמה, וריבוי הדברים ואריכותם היא לדעתם תוספת שלמות. אבל הבנתם בדעה נכונה אחרי ההשתלמות במדעים המוכחים וידיעת הסודות הנבואיים הרי הוא חובה.
אלא שכל מי שידע מזה מאומה, אין ראוי לו לפרסמו כמו שביארתי כמה פעמים בפירושי למשנה . ובפירוש אמרו , מתחילת הספר ועד כאן כבוד אלוהים הסתר דבר , ואמרו כן בסוף מה שנזכר ביום השישי, והנה נתבאר מה שאמרנו.
אבל כיון שהצו האלוהי מחייב בהחלט לכל מי שהשיג שלמות מסוימת שיאצילנה על זולתו כמו שנבאר בפרקים שיבואו בנבואה , לפיכך כל חכם שזכה להבנת דבר מן הסודות הללו בין מעיונו או ממנחה שהנחהו לכך, מוכרח הוא לומר משהוא, ומנוע הוא מלומר בפירוש אלא ברמז. והנה באו מאותם הרמזים וההערות וההנחיות הרבה בדברי החכמים ז"ל, ורק ליחידים מהם, אלא שהם מעורבים בדברי אחרים ובדברים אחרים.
ולפיכך תמצאני תמיד בסתרים הללו אזכיר את האמרה האחת שהיא יסוד הדבר, ואניח כל השאר למי שראוי להניחו לו
ההקדמה השניה, שהנביאים, כפי שאמרנו, מדברים בשמות המשותפים ובשמות שאין המטרה בהם מה שהם מורים עלי במונחם הראשון, אלא נזכר אותו השם בגלל גזרה מסוימת, כמו מקל שקד - ללמוד ממנו על שוקד אני וגו' כמו שנבאר בפרקי הנבואה , ולפי עניין זה נאמר במרכבה חשמל כמו שבארו , וכן רגל עגל , ונחשת קלל , וכן מאמר זכריה וההרים הרי נחושת , וזולת אלה ממה שנאמר.
ואחר שתי הקדמות הללו אביא הפרק אשר הבטחתי בו.
הערות:
הערת המתרגם: ראה גם לקמן בחלק זה תחילת פרק לג.
הערת המתרגם: אפשר: "קשה" ובר"ש "גדול" ולא דק.
הערת המתרגם: תהא מילה זו דומה לצליל המילה הערבית אם קריאת הקמץ דומה לפתח כקריאת הספרדים שכך הייתה קריאתו של רבנו, וכדלעיל ח"א פרק סא הע' אבל כפי קריאת התימנים והאשכנזים אינה דומה ואינה מתחלפת.
הערת המתרגם: ישעיה כט יא. וראה גם הקדמת ספר המצוות. ומאמר תחיית המתים מהדורתי תחילת קטע ו. ולקמן פרק מו.
הערת המתרגם: ירמיה כג לו. וראה פירושו הנפלא של רס"ג לכל פרשה זו בפירושי [רכה] רס"ג לתורה מהדורתי ויקרא י, א הע' .
הערת המתרגם: למי שמבין דברי כל נביא ונביא בסגנונו המיוחד לו, כי כל נביא מבטא חזונו במטבע לשונו הוא. וזהו פירוש אין סגנון אחד עולה לשני נביאים. ראה סנהדרין פט א.
הערת המתרגם: "כור" הוראתה צמצום האור וקדרות הזוהר, או אפיסה וכליון ובר"ש "אבדו ורגזו" הרכיב הוראת המילה בערבית ומליצת ישעיה על השמים כדלקמן, וכנראה שאחת מה"ק והשניה מה"ב והמעתיקים הרכיבו שתיהן, ומ"ש ר"ש על הצעת רבנו לתרגום מילה זו אינו ברור כי לא מסר ר"ש דברי רבנו כלשונו.
הערת המתרגם: בטוי רגיל הוא. אומרים "אטבקת עליה אלסמא" אטרו עליו השמים.
הערת המתרגם: "אקבאל דולה ותג'דד סעאדה" ובר"ש "בהתחדש הצלחת אומה" וכדרכו להשמיט מה שנראה לו מיותר.
הערת המתרגם: מוסב על הנביאים. ובר"ש הוסיף משלו "רוצה לומר הנביאים".
הערת המתרגם: שים לב לדברי רבנו לעיל ח"א פרק נד.
הערת המתרגם: כגון דברים כח סג. ל, ט. ישעיה סב ה. סה יט. ירמיה לב מא. צפניה ג יז. ועוד. ובר"ש "שמחה וצהלה" ואינו אמת.
הערת המתרגם: כגון שופטים ד יד. שמואל ב ה כד. מיכה צ ג. זכריה יד ג. ועוד.
הערת המתרגם: כגון בראשית יא ה. וראה תרגום אונקלוס שם. ישעיה לא ד.
הערת המתרגם: כגון ירמיה כה ל. יואל ד טז. עמוס א ב.
הערת המתרגם: כגון שמואל א ב י. שם כב יד. ישעיה כט ו.
הערת המתרגם: כגון יואל ב יא. תהלים יח יד.
הערת המתרגם: כגון ירמיה מז ז. איכה א יז.
הערת המתרגם: כגון דברים ט כה.
הערת המתרגם: כגון ישעיה כו יב.
הערת המתרגם: כגון ישעיה י כג.
הערת המתרגם: ישעיה ו יב.
הערת המתרגם: צפניה א ג-ד.
הערת המתרגם: אפשר: שעמד.
הערת המתרגם: ישעיה יג י.
הערת המתרגם: שם יג יג.
הערת המתרגם: ראה לעיל הע' .
הערת המתרגם: ישעיה [רכו)לו א.
הערת המתרגם: שם כד יז-כ.
הערת המתרגם: שם כד כג.
הערת המתרגם: "פידהשון" ובר"ש "ויתעלפו" ואינו נכון.
הערת המתרגם: אבל רס"ג תרגם "וחפרו הירחיים ויבושו השמשיים" ואפשר שהוא כיונתן אך לי נראה שכוונתו המונים חודשיהם ושנותיהם ללבנה כגון הערבים, או חודשיהם ושנותיהם לחמה כגון האירופיים. אבל ישראל הרי מרכיבים שני הדברים.
הערת המתרגם: "אראצ'יהם" שדותיהם ופרדסיהם. ובר"ש "ארצם" ולא דק.
הערת המתרגם: "אנקבאץ'" אפשר: דכדוך. ובר"ש "והתקבץ".
הערת המתרגם: "אנבסאט" אפשר: ורחבות.
הערת המתרגם: ישעיה ל יט-כו.
הערת המתרגם: יתכן שכוונת רבנו לפירוש רס"ג, ראה פירושי רס"ג לתורה מהדורתי בראשית ד הע' . ותהלים יב ז. מהדורתי עמ' עא. אם כי בתרגומו לפסוק זה הניח "שבעת הימים" כפשוטה
הערת המתרגם: מלכים א ח סה.
הערת המתרגם: ישעיה לד ג-ה.
הערת המתרגם: המטיבים להביט נכוחה.
הערת המתרגם: "בכ'ת" מצבם הנעלה והמרומם.
הערת המתרגם: "חט'" תבונתם המדינית וחין ערכם.
הערת המתרגם: "ובעדא מן אלגיר" ור"ש נתחלפה לו בתיבת "אלתגייר" ולפיכך תרגם "ורחוק מן השינוי".
הערת המתרגם: כלומר: שמאמר זה עשוי לדברים עמוקים ולא לדברים פשוטים כאלה. ובתרגום ר"ש הובלעה ההדגשה.
הערת המתרגם: אפשר "יחידים" וכלשון המשנה [רכז] בתענית י, א. וכפירוש התלמוד שם, ובר"ש "סגולות". *
הערת המתרגם: וכתב ר"ש כי בתשובת שאלה ענה לו רבנו על לשון זה כך "כאלו הקב"ה הודיענו בתורה דברים שיארעו לשמים באחרית הימים" וברור לי שלא נתכוון רבנו לתרגם דבריו כאן אלא לפרש את המשפט לר"ש שלא הבינו.
הערת המתרגם: בראשית א א. ונראה לי שכל זה הכנה למה שיבוא לקמן הע' במחלוקתו עם רס"ג בפירוש השמים החדשים.
הערת המתרגם: "בנצר אללה" ותרגמתי כן כלשון המשנה בסוטה מב א. ובר"ש "והעזרם בעזרת השי"ת לא דבר אחר"
הערת המתרגם: "תקטעת" ובר"ש "נמקו".
הערת המתרגם: אפשר: מלאו.
הערת המתרגם: ישעיה נא ג-ו.
הערת המתרגם: שם נא יב,
הערת המתרגם: שם נא טז.
הערת המתרגם: סלוק המלכות מן המעצמות המפורסמות.
הערת המתרגם: ישעיה נד י.
הערת המתרגם: שם ס, כ.
הערת המתרגם: אפשר: ומחיית, וכך הות תרגומו המילולי של המקור. ותרגמתי ושכחת כלשון הכתוב בישעיה מה טז כי נשכחו הצרות.
הערת המתרגם: ישעיה סג. ז.
הערת המתרגם: שם סג ט.
הערת המתרגם: שם סג י
הערת המתרגם: שם יח יט
הערת המתרגם: ל שם סד ח.
הערת המתרגם: על ידי הנביאים.
הערת המתרגם: ישעיה סה א.
הערת המתרגם: שם סה ח.
הערת המתרגם: בר"ש "ומה שנדבר בזה" ואינו נכון.
הערת המתרגם: ישעיה סה יג.
הערת המתרגם: שם סה טו-יט.
הערת המתרגם: אפשר [רכוח] בסמוך.
הערת המתרגם: בכל הפרשה הזו ראה רס"ג באמונות ודעות מאמר תשיעי פרק ו ראה שם שמודה לדברי רבנו בפסוק זה האחרון, אך חולק בפסוק דלקמן כי כאשר השמים החדשים וכו' ע"ש מהדורתי.
הערת המתרגם: כלומר: ישארו יתקיימו ויעמדו כפי שהם לא ישתנו ולא יתחלפו. ובר"ש כנראה הוקשה לו העניין והוסיף משלו "אשר יעדתיך אני שאבארם וימלאו את הארץ כמו שהם עומדים תמיד" ואין צורך לכך.
הערת המתרגם: כלומר: שכל מי שהושגו לו המושכלות על בורים, ידיעה ציורית מחשבתית מושלמת עד שנהפכו לו לנפש, אינם עשויים להשתכח ממנו, וראה גם לעיל ח"א פרק סב עניין אמרם ותלמודו מתקיים בידו.
הערת המתרגם: אפשר: ימלאו.
הערת המתרגם: ישעיה סו כב. וזהו כנראה כל מטרת המצע מתחילת הפרק עד כאן, וכדלעיל בהע' .
הערת המתרגם: השווה רס"ג באמונות ודעות מאמר שלישי תחילת פ"ז, ראה שם מהדורתי "שאין אומתינו אומה כי אם בתורותיה".
הערת המתרגם: "תתבעתהא" אפשר: התחקיתי. ובר"ש "פירשתים".
הערת המתרגם: ירמיה ד כג.
הערת המתרגם: יחזקאל לב ז-ח. ומעניין שבכל ההדגמות הללו שהביא רבנו כאן לא הביא אף דוגמא אחת מן הכתובים, שגם שם רבים הם.
הערת המתרגם: יואל ב י.
הערת המתרגם: עמוס ח ט-י.
הערת המתרגם: כדרך וכמנהג הדרשנים המטיפים על ראשי הרבים שמשתמשים בהשאלות מליציות שאין המילים כדיוקן. ובר"ש "המאמרים הספוריים".
הערת המתרגם: מיכה א ג-ד.
הערת המתרגם: חגי ב ו-ז.
הערת המתרגם: "גזוה" תרגמתי כן בעקבות רס"ג בתרגומו לתהלים ס, ב. ראה שם מהדורתי.ובר"ש "ובצבוא" ונכון הוא שכך תרגם רס"ג בבמדבר לא ז ויצבאו על מדין.
הערת המתרגם: בר"ש "אדום" וט"ס הוא.
הערת המתרגם: בר"ש "ונעתר ה' לעזרם" ואינו נכון. [רכט]
הערת המתרגם: תהלים ס, ד.
הערת המתרגם: דברים לג כט, כלומר: כדרך וכעניין שאמר משה בתורה כך אמר דוד בתהלים.
הערת המתרגם: תהלים מו ג.
הערת המתרגם: שם עז יז ויט.
הערת המתרגם: חבקוק ג ח.
הערת המתרגם: שופטים ה ד.
הערת המתרגם: "קסה" ובר"ש "ינשא" ואינו נכון.
הערת המתרגם: יואל ג ג-ה.
הערת המתרגם: בר"ש "גוג ומגוג".
הערת המתרגם: תרגמתי כלשון חז"ל, אם כי נכון היה לתרגם "חשכות המאורות" כי ביחס לשמש אין הלקיון בה אלא בארץ.
הערת המתרגם: יואל ב יא.
הערת המתרגם: ראה גם לעיל פרקים כז-כח.
הערת המתרגם: ראש השנה לא א. סנהדרין צו א.
הערת המתרגם: כיון שאפשר למדוד משך חורבנו הרי שתנועת המאורות קיימת.
הערת המתרגם: רבנו עונה כאן שתי תשובות, א, אם הוא כפי שמבינים אותו ההמון, הרי הוא דברי יחיד ודחוי. ב, אינו כפשוטו
הערת המתרגם: קוהלת א ט. וראה ברכות נט א. שבת ל, ב. נדרים לט ב. סנהדרין קי, א. וכולם דברי אמוראים. ובפרקי ר' אליעזר פרק נא דברי תנאים.
הערת המתרגם: ברור כי הכוונה על רס"ג, וכדלעיל הע' .
הערת המתרגם: ראה בראשית רבה פרשה א יח. ושם: חדשה אין כתיב כאן אלא החדשה.
הערת המתרגם: שלא יבושו להכחיש את הניסים ויאמרו טבען של דברים להשתנות. ושים לב לדברי רבנו במאמר תחיית המתים מהדורתי קטע י.
הערת המתרגם: אמר רבנו "לבנה" ולא "מצורעת" בעקבות רס"ג. ראה פירושיו לתורה מהדורתי שמות ד ו
. [רל]
הערת המתרגם: עבודה זרה נד ב.
הערת המתרגם: פרשה ה ד.
הערת המתרגם: גם בהקדמת רבנו לאבות פ"ח ציין לקוהלת רבה ולפנינו ליתא שם.
הערת המתרגם: ראה גם פירוש רבנו לאבות פ"ה מ"ה.
הערת המתרגם: "ידעי" לדעתי קריאת הדלת נחה וכפי שתרגמתי, והוא כעין קריאת משה ואם בריאה יברא ה', במדבר טז ל. וכך כנראה קרא ר"ש שתרגם "יאמר בו מה שיאמר" כאילו כתוב "יקול" אך מונק קרא את הדלת מותזת (משדדה) יטען אשר, יטען? וספק גדול אצלי אם קריאה זו נכונה.
הערת המתרגם: בהקדמתו לאבות פ"ח ובפירושו שם פ"ה מ"ה.
הערת המתרגם: שמות יד כז. ובמקצת נוס' מוסיף כאן "אל תקרי לאיתנו אלן לתנאו".
הערת המתרגם: ישעיה מה יב.
הערת המתרגם: דניאל ג כז,
הערת המתרגם: שם ו כג.
הערת המתרגם: יונה ב יא.
הערת המתרגם: שהעולם הווה אך אינו נפסד. וכדלעיל פרק יט.
הערת המתרגם: וכדלעיל פרק כז.
הערת המתרגם: כלומר: על אף שהוא נצחי איננו קדמון.
הערת המתרגם: לעיל ח"ב פרק כב, ההדגמה שאילו יזם להאריך כנף זבוב או לגרוע רגל תולעת אינו יכול.
הערת המתרגם: חגיגה פ"ב מ"א.
הערת המתרגם: כלומר: אם יבינום כפשוטם יבואו לידי דמיונות שוא ביחס למציאות, וגדולה מזו אף [רלא] לידי הגשמה ביחס לה' ב"ה. ואותם הפקחים שהשכילו שאינם ניתנים להבנה כפשוטם ויחשבו שהם נאמרו כפשוטם ויכפרו במסורת היסודית של התורה שהוא חידוש העולם. וכאן נעוצה פעולתו היסודית הנאדרה של רבנו, בהסבירו שאינם כפשוטם. ולא חשוב אם אותם ההסברים שרבנו מחיל עליהם נכונים או שנתברר במשך הזמן שעקרונות המדע שבהם נסתר לחלוטין, כי אם יסתרו הנחות אריסטו או כל פילוסוף אחר אף אותם שרבנו אמצם לעצמו ומצא להם רמזים במקרא, אין בכך כל רע, כל עמת שבאו כן ילכו, אבל אם יובנו הכתובים הללו כפשוטם ועל ידי כך יבוא איש המדע לידי פקפוק בהם, כאן נעוץ הנזק הגדול והרס חומות הדת והאמונה. ואם כן חשוב מבחינה זו, מה שלא אמר בהם רבנו יותר ממה שאמר בהם.
הערת המתרגם: כל גו"ח וכל אשר מחו הולך על ארבע.
הערת המתרגם: הבנת דברי המקרא ודברי חז"ל.
הערת המתרגם: בהקדמתו לזרעים מהדורתי עמ' לה ד"ה והרביעי. ובפירושו לחגיגה פ"ב מ"א. סנהדרין פ"י מ"א מהדורתי עמ' ר והלאה. ואף בתחילת מאמר תחיית המתים. ושים לב כי בכל מקום שרבנו ממחה את הקורא למה שכתב בפירושו למשנה אינו קורא אותו בשום שם. וכבר העירותי כמה פעמים כי אותו השם הידוע "אלסראג'" הנר, או המאור, בדוי הוא על ידי מאן דהוא, ולא מפי רבנו יצא.
הערת המתרגם: בראשית רבה פרשה ט א.
הערת המתרגם: משלי כה ב.
הערת המתרגם: לקמן פרק לז מחלק זה.
הערת המתרגם: בר"ש "ממורה הורה אותו".
הערת המתרגם: בר"ש הושמט "בדברי אחרים".
הערת המתרגם: לדרשנים המסכנים.
הערת המתרגם: "יכ'אטבון" טית חרוקה "כסר" וכך קרא ר"ש. וחוככני שיש לקרוא את הטית פתוחה (פתח) מדובר עמהם.
הערת המתרגם: ירמיה א יב.
הערת המתרגם: לקמן בפרק מג מחלק זה.
הערת המתרגם: יחזקאל א ד.
הערת המתרגם: פעמים חשות פעמים ממללות. חגיגה יג א. וכדלקמן ח"ג פרק ז. ובר"ש "כמו שביארנו ".
הערת המתרגם: יחזקאל ח ז.
הערת המתרגם: שם. וראה גם דניאל י,ו.
הערת המתרגם: זכריה ו א. [רלב)
חלק שני
<h2>פרק [ל]</h2>
דע, כי יש הבדל בין הראשון והראשית .
והוא, שהראשית מצוי הוא במה שהוא לו ראשית, או עמו, ואף על פי שלא קדמו בזמן. כמו שאומרים שהלב ראשיה החי ; והיסוד ראשית הדבר שהוא לו יסוד . ויש שגם אומרים בסתם על עניין זה שהוא ראשון.
אבל הראשון יש שהוא נאמר על הקודם בזמן בלבד, בלי שיהא אותו הקודם בזמן סיבה למתאחר אחריו. כדרך שאומרים ראשון דיירי בית זה פלוני ואחריו פלוני, ואין אומרים כי פלוני ראשית פלוני.
והלשון המורה על הראשון בשפתנו, הוא "תחילה": תחילת דבר ה' בהושע .
והמורה על }הראשית} ראשית, כי הוא נגזר מן 'ראש' שהוא ראשית החי כפי הנחתו .
והעולם לא נברא בראשית זמנית כמו שביארנו כי הזמן מכלל הנבראים, ולפיכך אמר 'בראשית' , והבית בעניין "פי" [=בתוך] .
נמצא תרגומו הנכון של פסוק זה כך "פי בדאה' כ'לק אללה אלעלו ואלספל" זהו הפירוש המתאים לחידוש .
אבל מה שתמצא לשונות מקצת החכמים בקביעת זמן מצוי קודם בריאת העולם, הוא תמוה מאוד , כי זוהי השקפת אריסטו, אשר ביארתי לך שהוא סבור כי אין לתאר לזמן התחלה.
וזה מוזר. ואשר הביא את האומרים לידי דבר זה, לפי שמצאו 'יום אחד' ו'יום שני' . והבין אומר דבר זה את העניין כפשטו, וחשב שאם לא היה שם גלגל מקיף ולא שמש, אם כן באיזה דבר שוער יום ראשון, לפיכך אמרו בלשון זה:
יום ראשון אמר רבי יהודה ב"ר סימון מכאן שהיה סדר זמנים קודם לכן,
אמר ר' אבהו מכאן שהיה הקב"ה בורא עולמות ומחריבן.
וזה יותר מוזר מן הראשון.
ואתה התבונן מה שהוקשה להם, והוא מציאות זמן לפני מציאות השמש הזו, ויתבאר לך תירוץ זה שהוקשה על שני אלה בקרוב , אלא אם כן רצו שני אלה לומר שלא יתכן בלי סדר זמנים מקודם לכן, וזוהי דעת הקדמות, וחלילה לכל בעל דת מזה.
ואין אימרה זו לדעתי אלא כעין אימרת ר' אליעזר 'שמים מהיכן נבראו?' .
כללו של דבר אל תביט במקומות אלה לדברי מי שאמר .
כבר הודעתיך כי יסוד כל התורה שה' המציא את העולם מן האין שלא בראשית זמניהן, אלא הזמן נברא, מפני שהוא נספח לתנועת הגלגל, והגלגל נברא.
וממה שאתה צריך לדעת כי תיבת 'את' [רלג] האמורה בפסוק את השמים ואת הארץ, כבר פירשו חכמים בכמה מקומות שהיא בעניין 'עם' . כוונתם בכך שהוא ברא עם השמים כל מה שבשמים, ועם הארץ כל מה שבארץ .
וכבר ידעת מה שפירשו כי השמים והארץ נבראו יחד לפי שנאמר קרא אני אליהם יעמדו יחדו , ונמצא שהכל נברא יחד, ונבדלו * כל הדברים ראשון ראשון.
עד שהם המשילו את זה לאיכר שזרע זרעונים שונים באדמה ברגע אחד, ונבטו מקצתן לאחר יום ומקצתן אחר יומיים ומקצתן אחר שלושה, והזריעה כולה הייתה בשעה אחת.
ועל פי השקפה זו הנכונה בלי ספק יתורץ הקושי שגרם לר' יהודה ב"ר סימון לומר מה שאמר, והוקשה לו במה נקבע יום ראשון ויום שני ושלישי. ובפירוש בדברי חכמים ז"ל בבראשית רבה, אמרו על האור האמור בתורה שהוא נברא ביום ראשון, אמרו בלשון זה:
הן הן מאורות שנבראו ביום ראשון ולא תלאן עד יום רביעי .
בפירוש נאמר עניין זה.
וממה שאתה צריך לדעת כי ארץ שם משותף נאמר באופן כללי ופרטי: *
באופן כללי על כל מה שתחת גלגל הירח כלומר: ארבעת היסודות.
ונאמר בפרט על האחד האחרון מהם והוא הארץ. ראיה לכך אומרו והארץ הייתה תוהו ובוהו וחושך על פני תהום ורוח אלוהים וגו' , הרי קרא את כולה ארץ. ואחר כך אמר ויקרא אלוהים ליבשה ארץ . וגם זה סוד גדול מן הסודות , שכל מקום שתמצאהו אומר ויקרא אלוהים לכך ככה, אינו אלא להבדילו מן העניין האחר אשר שיתף ביניהם בו שם זה, ולפיכך פירשתי לך פסוק זה "בראשית ברוא ה' מעלה ומטה" ויהיה 'ארץ' האמור תחילה הוא מטה, כלומר: ארבעת היסודות, והאמור עליה ויקרא אלוהים ליבשה ארץ היא הארץ לבדה, והנה נתבאר זה.
וממה שאתה צריך לדעת כי ארבעת היסודות נזכרו תחילה אחר השמים אשר אמרנו כי שם ארץ הראשון מורה עליהן, לפי שהזכיר ארץ ומים ורוח וחושך.
וחושך היא האש היסודית אל תחשוב זולת זה,
אמר ודבריו שמעת מתוך האש
ואמר כשמעכם את הקול מתוך החושך ,
ואמר כל חושך טמון לצפוניו תאכלהו אש לא נפח
ונקראה האש היסודית בשם זה, מפני שאינה מאירה אלא שקופה, ואילו הייתה האש היסודית מאירה היינו רואים כל החלל בלילה בוער באש.
והנה נזכרו כפי הנחתם הטבעית, הארץ, ועליה המים, והאוויר צמוד למים, והאש מעל האוויר, כי בייחדו האוויר על פני המים יהיה החושך אשר על פני תהום מעל הרוח בלי ספק. ואשר הצריכו לומר 'רוח אלוהים', מפני שכבר אמר שהיא נעה כלומר: מרחפת, ותנועת הרוח תמיד מיוחסת לה':
ורוח נסע מאת ה' ,
נשפת ברוחך ,
ויהפוך ה' רוח ים ,
וזה הרבה.
וכיון שהחושך האמור תחילה שהוא שם היסוד, [רלד] זולת החושך האמור בסוף שהוא האפלה, בא לבאר ולהבדיל ואמר, ולחושך קרא לילה כמו שביארנו, והנה נתבאר זה.
וממה שאתה צריך לדעת כי אמרו ויבדל בין המים וגו' , אינה הבדלה במקום, שנעשה זה למעלה וזה למטה וטבעם אחיד, אלא פירושו שהוא הבדיל ביניהם ההבדלה הטבעית כלומר: בצורה, ועשה מקצת אותו אשר קראו תחילה מים דבר אחר בצורה טבעית שהלבישו, ועשה מקצתו בצורה אחרת והם המים הללו, ולפיכך אמר גם ולמקווה המים קרא ימים .
הנה אמר לך בפירוש כי אותו המים הראשון האמור בו על פני המים אינו זה אשר בימים, אלא מקצתו נבדל בצורה מסוימת מעל האוויר, ומקצתו הוא המים האלה.
ויהיה אמרו ויבדל בין המים אשר מתחת לרקיע וגו' כמו אמרו ויבדל אלוהים בין האור ובין החושך , שהוא כהבדלה בצורה מסוימת.
והרקיע עצמו מן המים נתהווה, כמו שאמרו הוגלדה טיפה האמצעית . וכן אמרו ויקרא אלוהים לרקיע שמים כמו שביארתי לך לבאר שיתוף השם, ושאין שמים האמור תחילה באומרו את השמים ואת הארץ, היא זו אשר נקראה שמים.
וחיזק עניין זה באומרו על פני רקיע השמים לבאר כי הרקיע זולת השמים.
ומחמת שיתוף זה שבשמות, פעמים קורא גם לשמים האמיתיים רקיע, כמו שקרא לרקיע האמיתי שמים, והוא אמרו ויתן אותם אלוהים ברקיע השמים .
ונתברר עוד בלשון זה מה שכבר הוכח, שכל הכוכבים והשמש והירח תקועים בגלגל כי אין חלל בעולם , ואינן על שטח גלגל כפי שמדמה ההמון, לפי שאמר 'ברקיע השמים', ולא אמר 'על רקיע השמים'. הנה נתבאר כי חומר מסוים היה משותף וקראו מים, ואחר כך נבדל בשלוש צורות:
ונעשה דבר ממנו ימים,
ודבר ממנו נעשה רקיע,
ודבר ממנו נעשה מעל אותו הרקיע,
וכל זה מחוץ לארץ, והנה תפש בדבר תפישה אחרת לסודות נפלאים.
אבל לעניין שאותו אשר מעל לרקיע נקרא מים בשם בלבד, לא שהוא מין המים הללו, כבר אמרוהו גם חכמים ז"ל אמרו במאמרם ארבעה נכנסו לפרדס וגו' ,
אמר להם ר' עקיבה כשאתם מגיעין לאבני שיש טהור אל תאמרו מים מים, שכך כתוב: דובר שקרים לא יכון לנגד עיני.
התבונן נא אם אתה מאנשי ההתבוננות, כמה ביאר במאמר זה והיאך גלה את כל הדבר אם התבוננת בו והבנת כל מה שהוכח בדברי חכמים , וידעת כל מה שאמרו בני אדם בכל דבר מהן.
וממה שראוי שתדעהו ותתעורר עליו, הטעם אשר מחמתו לא אמר ביום השני כי טוב, וכבר ידעת מאמרי חכמים ז"ל אשר אמרום בזה על דרך הדרש, וטוב שבהם אמרם לפי שלא שלמה מלאכת המים .
ועוד טעם הדבר לדעתי פשוט מאוד, והוא, כל מה שהזכיר דבר מענייני המציאות שהתחדשו, הנמצאים לעולם, התמידיים היציבים, אמר בכך כי טוב, והרקיע הזה והדבר אשר עליו אשר נקרא מים, הדבר בו נעלם כפי שאתה רואה, לפי שאם תפרשהו כפשוטו בקלישות העיון יהיה דבר בלתי מצוי כלל, לפי שאין שם גוף אחר זולת היסודות בינינו לבין השמים התחתונים , ואין שם מים מעל האוויר, וכל שכן אם ידמה מדמה כי הרקיע הזה ומה שעליו הוא מעל השמים, תהיה מניעות הדבר יותר חמורה ורחוקה להשגה. ואם יתפרש כפי עניינו ומה שהכוונה בו, יהיה יותר נעלם, כי חיובי שיהא מן הסודות הכמוסים כדי שלא ידעוהו ההמון, [רלה] ודבר שהוא כן היאך אפשר לומר בו 'כי טוב', כי אין עניין טוב אלא שתועלתו גלויה וניכרת במציאות הנמצא הזה וקיומו לעולם, אבל הדבר שעניינו נעלם ואשר פשוטו בלתי מצוי כך, איזו תועלת גלויה לבני אדם יש בו כדי לומר בו כי טוב.
ומוכרח אני להוסיף לך ביאור, והוא, כי זה, ואף על פי שהוא חלק גדול מאוד מן המציאות, אבל אינו מטרה תכליתית להמשכת המציאות כדי שייאמר בו כי טוב, אלא לצורך שהיה הכרחי שתיראה הארץ, והבן זה.
וממה שאתה צריך לדעת כי החכמים כבר ביארו שהעשבים והאילנות אשר הצמיח ה' מן הארץ, לא הצמיחם אלא לאחר שהמטיר עליהם , ושאמרו ואד יעילה מן הארץ וגו' אינו אלא תאור המצב הראשוני אשר היה לפני תדשא הארץ דשא , ולפיכך תרגם אונקלוס ועננא הווה סליק מן ארעא, ופשוט הוא זה מן הכתוב, שנאמר וכל שיח השדה טרם יהיה בארץ , והנה נתבאר גם זה.
וכבר ידעת אתה המעיין, כי ראשית סיבות ההוויה וההפסד אחר הכוחות הגלגליים, האור והחושך * , מחמת מה שנספח להם מן החום והקור, ובתנועת הגלגל יתערבו היסודות , וביאור ובחושך יתחלף מיזוגם , וראשית המיזוג יתחדשו מהן שני האדים אשר המה ראשית סיבות כל ההשפעות העליונות אשר המטיר מהם, והם גם סיבות הדוממים , ואחר כך הרכב הצמחים, ואחר הצמח החי, ואחרון ההרכב הוא האדם. ושהחושך הוא טבע מציאות כל העולם התחתון, והאור מופיע עליו , הרי שבהעדר האור ישאר המצב היציב, וכך בא הכתוב במעשה בראשית בדיוק לפי דירוג זה לא יחרוג מאומה מזה.
וממה שאתה צריך לדעת אמרם כל מעשה בראשית לקומתן נבראו, לדעתן נבראו, לצביונם נבראו , אמר שכל מה שנברא, נברא כפי שלמות כמותו וכפי שלמות צורתו ובשפר מקריו , והוא אמרו לצביונם, מן צבי היא לכל הארצות .
דע גם את זה שהוא יסוד גדול כבר נתברר ונתבאר.
וממה שאתה צריך להתבונן בו מאוד, מה שהזכיר בריאת אדם בששת ימי בראשית, ואמר זכר ונקבה ברא אותם , וסיים כל הבריאה ואמר ויכלו השמים והארץ וכל צבאם , ואחר כך התהלל התהילה אחרת לבריאת חוה מאדם, והזכיר עץ החיים ועץ הדעת וסיפור הנחש ואותה הפרשה, ועשה שכל זה היה אחר שהונח אדם בגן עדן , וכל החכמים ז"ל מסכימים שכל פרשה זו הייתה ביום שישי , ושלא ישתנה דבר כלל לאחר ששת ימי בראשית , ולפיכך לא יהא רחוק שום דבר מאותם הדברים כפי שאמרנו שעד עתה לא גובש טבע יציב, ועם זאת כבר הזכירו דברים אשמיעם לך מלוקטים ממקומותיהם, וגם אעירך על דברים כדרך שהעירונו הם ז"ל.
ודע כי הדברים הללו אשר אזכיר לך מדברי חכמים הם דברים בתכלית השלמות, וביאורם ברור לאשר הזכירום לו , מחוכמים מאוד, ולפיכך לא אאריך בפירושם [רלו] ולא ארחיב הדיבור בהם כדי שלא אהיה מגלה סוד, אבל עצם הזכירי אותם בסדר מסוים ובהערות קלות יספיק להבנתם לכמוך.
מזה אמרם כי אדם וחוה נבראו יחד מאוחדים אחור באחור ושהוא נחלק ונלקח חציו והוא חוה וניתן כנגדו ,
ואמרו אחת מצלעותיו רוצה לומר אחד צדדיו ,
ולמדו מן צלע המשכן , אשר תרגומו סטר משכנא, וכך אמרו מן סטרוהי.
והבן זה היאך בא הביאור שהם שנים מבחינה מסוימת, והם אחד, כמו שאמר עצם מעצמי ובשר מבשרי , והוסיף חיזוק לכך באומרו כי השמות אחידים על שניהם יחד, אשה כי מאיש לוקחה זאת , וחזק איחודם ואמר ודבק באשתו והיו לבשר אחד . והנה כמה חמורה סכלות, מי שאינו מבין שכל זה לעניינים בהכרח, והנה נתבאר זה.
וממה שאתה צריך לדעת, מה שביארו במדרש , והוא שהם הזכירו כי הנחש רכוב, ושהוא היה כגודל גמל, ושרוכבו הוא אשר הטעה את חוה, ושהרוכב היה סמאל, והם מניחים שמות הללו בסתם על השטן , תמצאם אומרים בכמה מקומות כי השטן רצה להכשיל אברהם אבינו עד שלא ייענה להקרבת יצחק, וכן רצה להכשיל יצחק שלא ישמע לאביו, והזכירו עוד בפרשה זו כלומר: בעקידה, אמרו בא סמאל אצל אבינו אברהם אמר לו מה סבא הובדת לבך וגו' , הנה נתבאר לך כי סמאל הוא השטן, וגם שמות הללו לעניין, כמו ששמות הנחש לעניין.
ואמרו בבואו לפתות חוה היה סמאל רוכב עליו והקב"ה שוחק על גמל ורוכבו.
וממה שאתה צריך לדעת ולהתעורר עליו כי הנחש לא ניגש אל אדם כלל ולא דבר עמו, אלא היה חיזורו וגישתו לחוה, ובאמצעות חוה הוזק אדם ואבדו הנחש, והאיבה הגמורה אינה מצויה אלא בין הנחש וחוה ובין זרעו וזרעה, ואין ספק שזרעה הוא זרע אדם.
ויותר מופלא מזה התקשרות הנחש בחוה כלומר: זרעו בזרעה ראש ועקב, והיותה נוצחתו בראש והוא נוצחה בעקב , והנה גם זה ברור.
ועוד מן האמירות הנפלאות אשר פשוטן בתכלית הזרות, ואם הבנת פרקי מאמר זה כפי שראוי להבינם תתפלא על חכמת המשל הזה ותיאומו למציאות, והוא אמרם, משבא נחש על חוה הטיל בה זוהמה, ישראל שעמדו על הר סיני פסקה זוהמתן, גויים שלא עמדו על הר סיני לא פסקה זוהמתן , וכלכל גם את זה.
וממה שאתה צריך לדעת אמרם עץ החיים מהלך חמש מאות שנה, וכל מימי בראשית מתפלגין מתחתיו , ופירשו בו כי הכוונה בשיעור זה הוא עובי גופו לא התפשטות ענפיו, אמרו, לא סוף דבר נופו אלא קורתו מהלך חמש מאות שנה, ופירוש קורתו עובי קורתו העומדת, וסיום זה מצדם להשלמת פירוש העניין וביאורו, והנה נתבאר זה.
ועוד ממה שאתה צריך לדעת אמרם, עץ הדעת לא גלה הקב"ה אותו אילן לאדם ולא עתיד לגלותו , וזה נכון, כי טבע המציאות מחייבת כך.
וממה שראוי שתדע אמרם ויקח ה' אלוהים את האדם , עילה אותו. ויניחנו בגן עדן, הניח לו . לא עשו פסוק זה ללקיחתו ממקום [רלז] והנחתו במקום, אלא הרמת מעלת מציאותו בנמצאים הללו ההווים הנפסדים והנחתו במצב מסוים.
ועוד ממה שאתה צריך לדעת אותו ולהתעורר עליו, אופן החכמת בקריאת שני בני אדם קין והבל, ושקין הוא ההורג את הבל בשדה , ושהם יחד נשמדו ואף על פי שניתנה ארכה למתגבר , ושלא נכונה המציאות אלא לשת, כי שת לי אלוהים זרע אחר , והנה נתברר זה.
וממה שראוי שתדעהו ותתעורר עליו אמרו ויקרא האדם שמות וגו' , השמיענו כי הלשונות הסכמיים לא טבעיים כפי שכבר דימו זאת .
וממה שאתה צריך להתבונן בו ארבעה הלשונות אשר נאמרו בייחוס השמים לה', והם ברא ועשה וקנה ואל, אמר ברא אלוהים את השמים את הארץ , ואמר ביום עשות ה' אלוהים ארץ ושמים , ואמר קונה שמים וארץ , ואמר אל עולם , ואמר אלוהי השמים ואלוהי הארץ אבל אמרו אשר כוננתה , וטפחה שמים , ונוטה שמים כל אלו כוללם עשה.
אבל לשון יצירה לא נאמר, כי נראה לי שאין היצירה נאמרת אלא על התבנית והתיאור, או אף מקרה משאר המקרים, כי גם התבנית והתואר מקרה, ולפיכך אמר יוצר אור לפי שהוא מקרה, ויוצר הרים קובע תבניתם, וכן וייצר ה' אלוהים וגו' . אבל המציאות הזו המיוחדת לכללות העולם שהוא השמים והארץ הרי הונח לו ברא, לפי שהוא לדעתנו המצאה מן ההעדר. ואמר גם עשה לצורותיהן המיניות אשר נתנו להן, כלומר: טבעיהן ואמר בהם קנה, מפני שהוא יתעלה מושל עליהן כמשול האדון על עבדיו, ולפיכך נקרא אדון כל הארץ , והאדון , וכיון שלא יהיה אדון אלא אם כן היה לו קניין, וזה נוטה לצד הדעה בקדמות חומר מסוים לפיכך שימשה תיבת ברא ועשה . אבל אלוהי השמים , וכן אל עולם , הוא מבחינת שלמותו יתעלה ושלמותם , הרי הוא אלוהים, כלומר: שופט והם נשפטים ולא בעניין משילה , כי זה הוא עניין קונה , אלא הוא מבחינת השפעתו יתעלה במציאות והשפעתם , הרי הוא האלוה לא הם, כלומר: השמים.
דע זאת.
וכל הנאמר כאן, עם מה שקדם ועם מה שיבוא בעניין זה, מספיק לפי מטרת המאמר וכפי המעיין בו [רלח]
הערות:
הערת המתרגם: בר"ש "וההתחלה" ואינו נכון לדעתי, כי לקמן כתב רבנו כי הראשון נקרא בלשוננו תחילה.
הערת המתרגם: זוהי [רלב) הדגמה ל"עמו ואף על פי שלא קדמו בזמן".
הערת המתרגם: כגון יסוד הבנין, וזוהי הדגמה למה ש"מצוי הוא במה שהוא לו ראשית" וקדם לו בזמן.
הערת המתרגם: כלומר: על הדגמה זו האחרונה דבר שקדם בזמן.
הערת המתרגם: הושע א ב.
הערת המתרגם: צורתו הנוכחית הקיימת ראשו הוא ראשיתו.
הערת המתרגם: לעיל פרק יג מחלק זה, ההשקפה הראשונה. ולעצם המונח "ראשית" ומושגו ראה גם אפלטון בספרו פאידרוס פרק כד. וראה גם לקמן ח"ג פ"י למונה "ברא".
הערת המתרגם: בראשית א.
הערת המתרגם: בתוך הראשית הזו ותחילתה. ופירוש רס"ג ראה פירושו לתורה מהדורתי. ור"ש תרגם "והבית כבית הכלי" ונכון הוא, כי בשמוש הבית יש הנקרא אצל בעלי הלשון הקדמונים "בית כלי" כגון היין בחבית, המן בצנצנת. ויש "בית העזר" כגון המכה בפטיש, מצייר במכחול.
הערת המתרגם: תרגומו לדעתי "בראשית ברוא ה' מעלה ומטה". וראה לקמן בקטע שלישי דלקמן הע' . והמילה "בדאה" סמוכה, ומילת "כ'לק" הכ'א פתוחה והלמד נחה "סכן". כלומר: בראשית בריאת ה' את המעלה והמטה הייתה הארץ כלומר: היסודות ללא צורה. והדברים מכוונים כנראה נגד תרגום רס"ג שתרגם "אוול מא" ואפשר שאינם נגדו אלא מבארים דברי רס"ג כמ"ש לעיל שפעמים אומרים בסתם על הראשית תחילה. ובר"ש "העליונים והתחתונים" ולא דק, כי גם מושג המקום שבו יוגדרו אלה עליונים ואלה תחתונים נברא הוא.
הערת המתרגם: לחידוש המציאות באופן כללי ומוחלט ללא שום שיור, לא היולי ולא עצי הלבנון.
הערת המתרגם: "משכל" ואפשר "קשה מאד" ובר"ש "מסופק מאד" ואינו נכון, ועוד יותר רחוק רי"ח שתרגם "הוא שיבוש גדול לאמונה".
הערת המתרגם: לעיל בפתיחת חלק זה הקדמה כו ובפרק יג, ההשקפה השלישית. ובפרק יד הדרך הראשונה.
הערת המתרגם: בראשית א ה.
הערת המתרגם: שם א ח.
הערת המתרגם: "זעם" השערה בלתי נכונה, שאין לה כל צדוק.
הערת המתרגם: כן הוא בכל כ"י, ובר"ש "יום אחד" כלשון הכתוב: ובבראשית רבה פרשה ג ח-ט יהי ערב אין כתיב כאן אלא ויהי ערב מכאן וכו'.
הערת המתרגם: בקטע דלקמן בסמוך.
הערת המתרגם: בר"ש "האלהים" ואינו נכון, וראה לעיל פרק כב הע' .
הערת המתרגם: פרקי ר"א פרק ג. והובא לעיל בחלק זה פרק כו.
הערת המתרגם: רבנו מרוקן פשט אמרה זו בשני דרכים א. לא יתכן שהיא כפשוטה כמו שאין דברי ר' אליעזר כפשוטן, כי חלילה לשום בר ישראל להאמין את הקדמות, ואף אם יתעקש העיקש לומר שהם דוקא כפשוטן, נאמר לו, אין להביט בעניינים אלא על גדולת האומר, ואין הדברים נבחנים ונשקלים [רלג] מבחינת חומרן אלא מחמת הנאמר בהן.
הערת המתרגם: זהו פירוש אתין וגמין ריבוין. ראה ירושלמי ברכות פ"ט הל' ה.
הערת המתרגם: ראה בראשית רבה פרשה א יט את השמים לרבות חמה ולבנה ומזלות, ואת הארץ לרבות אילנות ודשאין וג"ע.
הערת המתרגם: חגיגה יב א. וראה בראשית רבה סוף פרשה א.
הערת המתרגם: ישעיה מח יג.
* . לפי כ"י ב,ס, ונתגלו.
הערת המתרגם: פתח רבנו ב"רגע" וסיים ב"שעה" שכך תרגם אנקלוס כרגע - כשעה. במדבר טז כא. ולדברי ר"ש תרגם רבנו משפט זה כך "עד שהם משלו הדבר לזורע שזרע זרעים מעורבים בבת אחת לפיכך צמח מקצתם אחר יום" ולבי מסרב להאמין שרבנו יכתוב "לפיכך".
הערת המתרגם: לפנינו ליתא בבראשית רבה. ואיתא בחגיגה יב א.
* . ונוהג רגיל הוא בשפה לקרוא לפרט מתוך הכלל בשם הכלל כולו, ראה מילות ההגיון לרבנו שער יג.
הערת המתרגם: בראשית א ב.
הערת המתרגם: שם א י.
הערת המתרגם: בר"ש השמיט "מן הסודות".
הערת המתרגם: לעיל הע' ויתכן שאין נכון לתרגם "בהתחילה ברא אלהים מעלה ומטה".
הערת המתרגם: דברים ד לו.
הערת המתרגם: שם ה כ. ותאם את האמור כאן עם האמור לקמן פרק לג.
הערת המתרגם: איוב כ כו. ובהלכות תלמוד תורה פ"ג הל' יג העתיק רבנו דרשת חז"ל לפסוק זה כפשוטה.
הערת המתרגם: אפשר "משולהב". ובר"ש "מתלהב". ור"ד עדני תרגם במדרש הגדול "דולק".
הערת המתרגם: בראשית א ב.
הערת המתרגם: במדבר יא לא.
הערת המתרגם: שמות טו י.
הערת המתרגם: שם י יט,
הערת המתרגם: בראשית א ה. [רלד]
הערת המתרגם: שם א ז.
הערת המתרגם: שם א י.
הערת המתרגם: שם א ב.
הערת המתרגם: שם א ז.
הערת המתרגם: בראשית רבה פרשה ד א,
הערת המתרגם: בראשית א ח.
הערת המתרגם: שם א כ.
הערת המתרגם: שם כ יז.
הערת המתרגם: ראה לעיל בחלק זה פרק ח.
הערת המתרגם: כלומר: חלל ריק. וראה לעיל ח"א פרק עג. ההקדמה השנית.
הערת המתרגם: חגיגה יד ב.
הערת המתרגם: תהלים קא ז.
הערת המתרגם: "פי אלאת'אר" במסורת, בדברי חכמים. ובר"ש "בספר אותות השמים" ושיבוש הוא. ולקמן פרק לט הע' , תרגם כמעט בסדר. וברי"ח "מאותות החכמה" וגם הוא שיבוש.
הערת המתרגם: "אלנאס" ובר"ש "אנשי החכמה".
הערת המתרגם: אפשר: העלה אשר מחמתה.
הערת המתרגם: בראשית רבה פרשה ד ח.
הערת המתרגם: גלגל [רלה] הירח לפי מושגי הקדמונים.
הערת המתרגם: בראשית רבה פרשה יג א.
הערת המתרגם: בראשית ב ו.
הערת המתרגם: שם א יא.
הערת המתרגם: שם ב ה.
* . לעיל בחלק זה סוף פרק ה.
הערת המתרגם: וכדלעיל תחילת פרק א מחלק זה.
הערת המתרגם: וכדלעיל פרק י מחלק זה.
הערת המתרגם: בר"ש ורי"ח "המחצבים".
הערת המתרגם: בר"ש "והאור מקריי חוצה לו מתחדש עליו מבחוץ" ואיני יודע מאין הביא דברים הללו.
הערת המתרגם: ראש השנה יא א. חולין ס, א.
הערת המתרגם: רעה גם לעיל בחלק זה פרק יג הע' . וראה גם פרק יז בסופו. וראה גם פילון בספרו על בריאת העולם יג.
הערת המתרגם: יחזקאל כ, ו
הערת המתרגם: בראשית א כז. ובכ"י ב, זכר ונקבה בראם, והוא שם ה ב, ויתכן שהיה נוס' מה"ק.
הערת המתרגם: שם ב א.
הערת המתרגם: בראשית ב טו-כה, ג א-כא.
הערת המתרגם: כוונת רבנו כנראה לאמור בפסיקתא. והובא גם בפסיקתא דרב כהנא מהדורת מנדלבוים עמ' . ובמקורות רבים אחרים כפי שצויין שם: בשעה ראשונה עלה במחשבה. בשניה נמלך במלאכי השרת, בג' כינס עפרו, בד' גיבלו, בה' ריקמו, בו' העמידו גולם על רגליו, בז' זרק בו נשמה, בח' הכניסו לגן עדן, בט' ציווהו, בי' עבר על ציוויו, בי"א נידון, בי"ב יצא בדימוס מלפני הקב"ה. ע"ש.
הערת המתרגם: ראה דברי רבנו גם בפירושו לאבות פ"ה מ"ה.
הערת המתרגם: לא ברור לי אם מוסב לעניינים שדברו בהם, או לחכם שייחסום [רלו] לו.
הערת המתרגם: אפשר: גב לגב.
הערת המתרגם: בר"ש "והובא אליו" ואינו נכון כלל לפי מטרת רבנו. ואף הכתוב "עזר כנגדו" בדיוק כלשון רבנו במקור. וראה ערובין יח א. ובראשית רבה פרשה ח א.
הערת המתרגם: בראשית ב כא.
הערת המתרגם: בר"ש "אחד מחלקיו" ואינו נכון.
הערת המתרגם: שמות כו כ.
הערת המתרגם: בראשית ב כג.
הערת המתרגם: שם ב כד.
הערת המתרגם: אפשר: קשה.
הערת המתרגם: פרקי ר' אליעזר פרק יג.
הערת המתרגם: ראה לקמן ח"ג פרק כב.
הערת המתרגם: בראשית רבה פרשה נו ה.
הערת המתרגם: אפשר: והשמידו. והמיתו.
הערת המתרגם: ראה בראשית ג טו. ושים לב לדברי רבנו גם לקמן ח"ג פ"ח באמצע ד"ה ומכאן נחלקו.
הערת המתרגם: שבת קמו א. יבמות קג ב.
הערת המתרגם: "פתדבר" בחן ונהל בתבונה לשון זה, ותרגמתי כן כי היא נראית לי המתאימה ביותר
הערת המתרגם: בראשית רבה פרשה טו ז. ירושלמי ברכות פ"א הל' א.
הערת המתרגם: "אלתתמים" סיום הלשון. ובר"ש "וזאת ההשאלה" ואינו נכון. ושמא צ"ל ההשלמה.
הערת המתרגם: בראשית רבה סוף פרשה טו.
הערת המתרגם: בראשית ב טו. [רלז]
הערת המתרגם: בראשית רבה פרשה טז ח.
הערת המתרגם: בראשית ד א-ח.
הערת המתרגם: "אלמתגלב" המזיד להרע לזולת. ובר"ש "לרוצח".
הערת המתרגם: בראשית ד כה.
הערת המתרגם: שם ב כ.
הערת המתרגם: דברי רבנו כאן נראין הפך מה שכתב בספרו הרפואי פרקי משה מאמר כה ציון - , שם משמע שהוא מסכים שהלשונות טבעיים ושהם תוצאה של שינויי האקלימים. ושם הובאו דברי גאלינוס, אבי נצר, אלראזי, ורבנו. וכנראה גם נגד עצמו כתב כאן "וקד טין".
הערת המתרגם: בראשית א א.
הערת המתרגם: שם ב ד.
הערת המתרגם: שם יד יט וכב.
הערת המתרגם: שם כא לג.
הערת המתרגם: שם כד ג.
הערת המתרגם: תהלים ח ד.
הערת המתרגם: ישעיה מח יג.
הערת המתרגם: תהלים קד ב.
הערת המתרגם: ישעיה מה ז, ולהבדל מושג היצירה ממושג הבריאה ראה גם הקדמת רס"ג לספר יצירה מהדורתי הערה .
הערת המתרגם: עמוס ד יג.
הערת המתרגם: בראשית ב ז ויט.
הערת המתרגם: בר"ש שובשה תיבה זו.
הערת המתרגם: יהושע ג יא ויג.
הערת המתרגם: שמות כג יז, לד כג.
הערת המתרגם: כלומר: בשביל כך שומשה בו בריאה ועשייה להוציא מידי כל זיק של דמיון קדמות לחומר כל שהוא.
הערת המתרגם: של השמים.
הערת המתרגם: אפשר: ממשל. כי אלהים דיין ולא מושל. וראה גם לעיל בחלק זה תחילת פרק ו.
הערת המתרגם: להתמדת קיומה. וכמו שכתב בהלכות יסודי התורה פ"א הל' ב.
הערת המתרגם: השפעת השמים על ידי תנועתם להתמדת ההוייה וההפסד לפי תיאוריות הללו. ותרגמתי כאן "חט'" השפעה אף שאין המילה מקבילה למונח הערבי. כי הכוונה כאן המשך השפעת הקיום לכל המציאות וההתערבות התדירה במזיגת החיים ליש, וכך פעולת השמים בהוויה, ולא מצאתי ביטוי אחר המתאים יותר. ובר"ש "חלקו יתעלה במציאות וחלקם" ורי"ח חבל ובלבל כמנהגו.
הערת המתרגם: לפי מטרת חבור זה, וכפי רמת המעיין בו, שכל אדם עשוי לקלוט ממנו כפי רמתו, וכמו שכתב רבנו בסוף פתיחתו לחלק א ד"ה ואני יודע. [רלח]
חלק שני
<h2>פרק [לא]</h2>
יתכן שכבר נתברר לך הטעם בחומרת מצוות השבת ושהיא בסקילה , ואדון הנביאים הרג עליה , והיא שלישית למציאות ה' ושלילת השניות, כי האזהרה מלעבוד זולתו אינה אלא להשרשת היחוד .
וכבר למדת מדברי כי ההשקפות אם לא יהיו להם מעשים לבססם ולפרסמם ולהנציחם בהמון לא יתקיימו, ולפיכך נצטווינו בקידוש היום הזה כדי שיתבסס יסוד חידוש העולם, ויתפרסם במציאות כאשר ישבתו כל בני אדם ביום אחד, וכאשר ישאלו מה טעם הדבר, תהיה התשובה כי ששת ימים עשה ה'.
וכבר נאמרו במצווה זו שתי עילות שונות מפני שהן לשני עלולים שונים:
לפי שנאמר בטעם קידוש השבת בעשר הדברות הראשונות אמר כי ששת ימים עשה ה' וגו ,
ואמר במשנה תורה וזכרת כי עבד היית במצרים על כן ציווך ה' אלוהיך לעשות את יום השבת , וזה נכון, כי העלול בדיבור הראשון הוא כבוד היום וקידושו, כמו שאמר על כן ברך ה' את יום השבת ויקדשהו, זהו העלול השייך לעילה כי ששת ימים וגו'.
אבל מה שנתפקדנו בו ונצטווינו אנו לשמרו, הוא עלול השייך לעילת היותנו עבדים במצרים אשר לא היינו עובדים ברצוננו ומתי שאנו רוצים, ולא היינו יכולים לשבות.
לפיכך נצטווינו על השבת והמנוחה כדי לכלול שני הדברים, קביעת השקפה נכונה והוא חידוש העולם, המורה על מציאות האלוה במחשבה ראשונה ובעיון קל , וזיכרון חסדי ה' עלינו שהניח לנו מתחת סבלות מצרים , וכאילו הוא חסד כללי, באמתת ההשקפה העיונית ותקינות המצב הגופני.
הערות:
הערת המתרגם: כוונת רבנו בפתיחה זו שאחרי שדיברנו הרבה בעניין חידוש העולם ושהוא יסוד באמונה היהודית יש להניח שכבר קשרת בלבך עניין חומר השבת לעניין החידוש. וראה גם לקמן ח"ג תחילת פרק מג.
הערת המתרגם: שמות לא יד-טו.
הערת המתרגם: במדבר טו לה-לו.
הערת המתרגם: בעשרת הדיברות, הדיברה הראשונה מציאות ה', אחריה לא יהיה לך ולא תשא באחדות ה', כי גם לא תשא קשורה עם הייחוד, וכאשר אדם נשבע בזולתו הרי הוא מייחס לו אלוהות, וכפי שכתב רבנו בספר המצוות עשין ז, ואם כן זכור ושמור היא המצווה השלישית. ולעיל בפרק יג מחלק זה סוף ההשקפה הראשונה כתב "והיא שניה ליסוד הייחוד" כלומר: שאחר לא יהיה ולא תשא שהן בייחוד באה שניה להן השבת. ודברי רבנו זהים כאן ושם. וראה גם בפירוש רבנו לסנהדרין פ"י מ"א ד"ה והיסוד הרביעי, ראה שם מהדורתי.
הערת המתרגם: להחדרת הדעה ללב ההמונים וקביעתה בתודעתם שה' אחד. ובשל כך הקפידה תורה על עבודה זרה שאינה אלא מעשה שטות של שוא ככל מעשה שוא אחר, אלמלי שהתוצאה השחתה באמונת הייחוד. וראה לעיל ח"א פרק לו. ולקמן ח"ג פרק לז.
הערת המתרגם: כנראה שכוונת רבנו מדבריו עם תלמידו יוסף בעל פה, כי טרם נאמר עניין זה כאן.
הערת המתרגם: שמות כ. וראה גם תשובת ר' עקיבה בסנהדרין סה ב.
הערת המתרגם: דברים ה.
הערת המתרגם: בר"ש: האמנת דעת אמתי.
הערת המתרגם: כלומר: שאין צורך לחשוב הרבה כדי לקשר שביתת יום השביעי עם חידוש העולם, כי הקשר ברור וגלוי.
הערת המתרגם: שמות ו ז.
<h2>פרק [לב]</h2>
השקפות בני אדם בנבואה כהשקפותיהם בקדמות העולם וחידושו, כוונתי בכך כי כמו שאותם אשר נתברר אצלם מציאות ה' יש להם שלוש השקפות בקדמות העולם וחידושו כמו שביארנו , כך גם ההשקפות בנבואה שלוש.
ולא אתעכב על השקפת אפיקורוס מפני [רלט] שאינו סובר מציאות ה' כל שכן שיסבור נבואה , אלא מטרתי להזכיר השקפות מאמיני ה' .
ההשקפה הראשונה היא השקפת המון העמים הקדמונים מאותם המאמינים בנבואה, וגם מקצת המוני אנשי תורתנו סבורים כן , והיא שה' יתעלה בוחר מי שירצה מבני אדם ומנבא אותו ושולחו, ואין הבדל אם היה אותו אדם לדעתם חכם או סכל, גדול בשנים או צעיר בשנים, אלא שהם מתנים בו גם הגינות מסוימת וכושר מידות לפי שבני אדם לא הגיעו עד כדי כך לומר כי ה' מנבא אדם רע, אלא שיעשהו הגון תחילה כפי השקפה זו.
וההשקפה השניה השקפת הפילוסופים , והיא, שהנבואה שלמות מסוימת בטבע האדם, ואותה השלמות לא תושג לאדם אלא לאחר הכשרה להוציא מה שבכוח המין אל הפועל אם לא יעצור בעדו מעצור מזגי או סיבה חיצונית כל שהיא , כמשפט כל שלמות שמציאותה אפשרית במין מסוים, אשר לא תתכן מציאות אותה השלמות במלואה ותכליתה בכל פרט מפרטי אותו המין, אלא בפרט מסוים בהחלט , ואם הייתה אותה השלמות ממה שדרוש בהשגתה למוציא הרי לא יתכן בלי מוציא .
ולפי השקפה זו אי אפשר שיתנבא הסכל, ולא שהאדם ילון בלתי נביא וישכים נביא כמי שמוצא מציאה.
אלא יהיה הדבר כך, האדם החסיד השלם בהגיונו ובמידותיו, אם היה כוחו המדמה בתכלית השלמות האפשרית, והתכונן ההתכוננות אשר אשמיעך , הרי זה מתנבא בהכרח, לפי שזה שלמות הוא לנו באופן טבעי.
ולא יתכן לפי השקפה זו שיהא האדם ראוי לנבואה ויתכונן לה ולא יתנבא, כמו שאי אפשר שיאכל האדם הבריא במזגו מזונות חשובים ולא יתהווה מאותו המזון דם טוב, וכיוצא בזה. [רמ]
וההשקפה השלישית והיא השקפת תורתנו ויסוד שיטתנו, והיא בעצם דומה להשקפה הפילוסופיה הזו, זולתי בדבר אחד, והוא, שאנו סוברים כי הראוי לנבואה המתכונן לה אפשר שלא יתנבא וזה ברצון אלוהי, וזה לדעתי כעין כל הניסים ונוהג כמנהגם, והרי הדבר הטבעי שכל מי שראוי כפי טבעו והוכשר כפי חינוכו ולימודו יתנבא, והמנוע מכך הרי הוא כמי שנמנעה תנועת ידו כירבעם , או נמנע מלראות כחיל מלך ארם כאשר בקשו אלישע .
אבל היות היסוד אצלנו ההתכוננות והשלמות במידותיות ובהגיוניות בהכרח , הוא אמרם אין הנבואה שורה אלא על חכם גיבור ועשיר , וכבר ביארנו את זה בפירוש המשנה ובחיבור הגדול , והודענו כי בני הנביאים עוסקים תמיד בהתכוננות .
אבל מה שהמתכונן אפשר שימנע מלהנבא נלמד זה ממעשה ברוך בן נריה, לפי שהוא תלמיד ירמיה והכשירו ולמדו והכינו, והייתה חשקת נפשו להנבא ונמנע, כמו שאמר יגעתי באנחתי ומנוחה לא מצאתי , ונאמר לו על ידי ירמיה כה תאמר אליו, כה אמר ה' וגו' ואתה תבקש לך גדולות אל תבקש . וכבר היה אפשר לומר כי זה בפירוש שהנבואה ביחס לברוך גדולות, וכך אפשר לומר באומרו גם נביאיה לא מצאו חזון מה' מחמת היותם בגלות כמו שנבאר .
אבל מצאנו לשונות רבים, מהם פסוקי מקרא ומהם דברי חכמים, כולם הולכים לפי היסוד הזה, והוא שה' מנבא מי שירצה ומתי שירצה, ודווקא לשלם החסיד בתכלית, אבל הסכלים מן ההמון לא יתכן זה אצלנו כלומר: שיתנבא אחד מהם אלא כאפשרות שיתנבא חמור או צפרדע . זהו היסוד אצלנו שהכרחית על כל פנים ההכשרה וההשתלמות, ואז תהיה האפשרות שבה תלויה גזרת ה'.
ואל יטעך אמרו בטרם אצרך בבטן ידעתיך ובטרם תצא מרחם הקדשתיך , לפי שזה מצב כל נביא שהכרחית לו הכנה טבעית מעיקר יצירתו כמו שיתבאר . אבל אמרו נער אנכי , כבר ידעת שקראה העברית יוסף הצדיק נער והוא בן שלושים שנה, ונקרא יהושע נער והוא בגבולות השישים, והוא אמרו בזמן מעשה העגל ומשרתו יהושע בן נון נער לא ימוש וגו' , ומשה רבנו אז בן שמונים ואחת, וכל ימיו מאה ועשרים , והיה יהושע אחריו ארבע עשרה שנה, וימי חיי יהושע מאה ועשר , והנה נתבאר לך כי יהושע אז בן שבע וחמישים שנה לפחות וקראו נער.
וכן אל יטעך מה שנאמר בהבטחות באומרו אשפוך את רוחי על כל בשר וניבאו בניכם ובנותיכם , לפי שכבר פירש את זה והודיע מה תהיה אותה הנבואה, ואמר, זקניכם חלומות יחלמון בחוריכם חזיונות יראות, לפי שכל מגיד נעלמות בין שהיה זה מצד הקסם והרגש , [רמא] או שהיה מצד חזון אמת, הרי הוא נקרא נביא, ולפיכך נקראו נביאי הבעל ונביאי האשרה נביאים , הלא תראה אמרו יתעלה כי יקום בקרבך נביא או חולם חלום .
אבל מעמד הר סיני אף על פי שהיו כולם רואים את האש הגדולה ושומעים את הקולות המבהילים המפחידים על דרך הנס , לא השיג דרגת הנבואה אלא מי שראוי, וגם לפי דירוג הנך רואה אמרו עלה אל ה' אתה ואהרן נדב ואביהוא ושבעים מזקני ישראל , והוא ע"ה ברום המעלות, כמו שאמר וניגש משה לבדו אל ה' והם לא יגשו , ואהרן למטה ממנו, ונדב ואביהוא למטה מאהרן, ושבעים זקנים למטה מנדב ואביהוא, ושאר העם למטה מאלה כפי שלמויותיהם.
ולשון חכמים ז"ל: משה מחיצה בפני עצמה ואהרן מחיצה בפני עצמה .
והואיל ונתגלגל לנו זיכרון מעמד הר סיני, נעיר על מה שנראה מן הכתובים עם ההתבוננות המעמיקה, ומדברי חכמים על אותו מעמד היאך היה בפרק מיוחד.
הערות:
הערת המתרגם: לעיל פרק יג מחלק זה. ראיתי אריסת דברים שכתבו כאן המפרשים, אברבנאל, קרשקש, וזולתם, אשר בהשוותם שלוש השקפות הללו לשלוש השקפות הקדמות האמורים לעיל ראו בדברי רבנו סתירה, [רלט] ואף הנרבוני מצא מקום להתמקם כדרכו. לא אביא דבריהם והרוצה יעיין עליהם במקומם, ואכתוב רק אשר נראה לי בדברי רבנו. אחרי אשר אקדים כי הדימוי והדמיון הוא לתוצאות אותן ההשקפות לאחר הבריאה ולא בעת הבריאה או ההוייה.
והנה ההשקפה הראשונה כאן היא בהתאם להשקפה השניה שם שיש חומר קדמון והוא בידו כחומר ביד היוצר, ברא בורא ויברא ממנו כל אשר יחפוץ, ואין טבע קבוע מאז כלל וכדברי רבנו שם שהוא "אשר יברא בו" אף כאן אין חוק יציב ואין טבע קבוע אלא ינבא את אשר ירצה, והקיבול מין חומר קדמון יחיל עליו את אשר ירצה חודשים לבקרים פרט לנמנעות כאמור שם.
וההשקפה השניה כאן היא השלישית שם שיש טבע קבוע, והטבע הזה הוחק על דרך החיוב ולא יחול בו שום שינוי ואין ניסים ואין מופתים וכל מי שהגיע לשלמות יתנבא ולא יעצור בעדו עוצר מחוץ לטבע ולחוקיו.
וההשקפה השלישית כאן היא הראשונה שם יש טבע בעולם חוק ומשטר יציבים שהטביע יוצר הכל מראשית הבריאה כחפצו ורצונו אך בידו לשנותו והוא משנה אותו לעתים על דרך הנס והמופת לשלילה ולחיוב כחפצו ורצונו. אף כאן כל מי שהגיע לשלמות ראוי שתשרה עליו נבואה כמו שכל אדם ראוי להושיט ידו או לפתוח עיניו ולראות וכדלקמן.
הערת המתרגם: ראה הלכות תשובה פ"ג הל' ח שלושה הן הנקראין אפיקורסין האומר שאין שם נבואה כלל ואין שם מדע שמגיע מהבורא ללב בני האדם.
הערת המתרגם: "מעתקד" ותרגמתי "מאמיני" מתוך קלישות, אם כי אינה אמונה סתמית אלא דעה בסיסית.
הערת המתרגם: ר"ש הוסיף כאן "בנבואה".
הערת המתרגם: נראה שכוונתו על סיפורי המוני העם, ולא על לשון מסוים. כי הנבואה אצל אלה כעין נס, וכשם שנהפך המטה לנחש כך ייהפך הסכל לנביא.
הערת המתרגם: בר"ש "אלא כשיחזירהו למוטב תחילה" ותרגום נאה הוא. והואיל וכל השקפה זו מיוחסת לעמים הקדמונים ולהמונים לא חש רבנו להזכיר את התמוה שבה מצד אחר שהם מייחסים לה' השפעה והפעלה על הכשרת מעשה האדם והנהגותיו, שיש בה מערעור הבחירה החפשית של אדם.
הערת המתרגם: כלומר: אף לדעת סוברי קדמות העולם. וכמו שכתב לעיל סוף פרק טז מחלק זה.
הערת המתרגם: שמא יותר נכון: לאחד מבני אדם.
הערת המתרגם: מה שבכוח מין האדם.
הערת המתרגם: וכפי שיתבאר לקמן פרק לו.
הערת המתרגם: שאף על פי שהנבואה לפי השקפה זו שלמות אנושית, לא כל אחד מבני המין האנושי מוכשר לכך, אבל בפרט מסוים כלומר: ביחידים מוכרחת היא להתבטא ולצאת מן הכוח אל הפועל ואין יכולת חלילה בידי ה' לעכבה.
הערת המתרגם: הוא המורה המדריך והמחנך.
הערת המתרגם: בטוי זה של רבנו כנראה נגד האימרה הערבית הידועה "אמסא חמאר ואצבת נבי" לן חמור והשכים נביא.
הערת המתרגם: לקמן פרק לו.
הערת המתרגם: מלכים א יג ד. [רמ]
הערת המתרגם: מלכים ב ו יח.
הערת המתרגם: כלומר: ובלעדי אלה לא תתכן נבואה אלא שטות. וראה בבא בתרא יב ב. וראה גם לקמן פמ"ח מחלק זה ויאמר ה' לדג. ולעיל פכ"ט.
הערת המתרגם: שבת צב א. נדרים לח א.
הערת המתרגם: בהקדמה למסכת אבות הפרק השביעי, מהדורתי עמ' שצג. וראה בהקדמת המשנה, ראה סדר זרעים מהדורתי עמ' ז.
הערת המתרגם: בהלכות יסודי התורה פ"ז הל' א-ב.
הערת המתרגם: מלכים ב ה כב. ושם ו א.
הערת המתרגם: ראה יסודי התורה פ"ז הל' ה-ז.
הערת המתרגם: ובהקדמת רבנו לספר היד החזקה: וברוך בן נריה קיבל מירמיה ובית דינו.
הערת המתרגם: ירמיה מה ג.
הערת המתרגם: שם מה ד-ה.
הערת המתרגם: כלומר: למי שמעמיק בהבנת קשר המקראות יראה שזה כמעט בפירוש. וכוונת רבנו באומרו "שהנבואה ביחס לברוך גדולות" שאין ביכלתו המחשבתית היצירתית להגיע לרמה הדרושה לנבואה.
הערת המתרגם: איכה ב ט.
הערת המתרגם: לקמן בחלק זה פרק לו. כלומר: והיה אפשר להניח כפי ההשקפה השניה שאין העכוב על דרך הנס והמופת אלא טבעי, אך אין נכון להניח כן כי כבר מצאנו בכתובים ובדברי חז"ל שאין הדבר כן.
הערת המתרגם: ראה גטין מה א. ושם טוב ואפודי כתבו שהוא רומז לאתון בלעם ודג יונה שאינם כפשוטם ושהכל היה במראה הנבואה. וראה לעיל בחלק זה פ"ו. ולקמן פמ"ב בעניין אתון בלעם, ובפרק כט ומח מחלק זה בעניין דג של יונה, ומה שציינתי מפנה לאפיק אחר.
הערת המתרגם: ירמיה א ה.
הערת המתרגם: שם א ו.
הערת המתרגם: בראשית מא יב.
הערת המתרגם: שמות לג יא. וראה גם ראב"ע שם.
הערת המתרגם: דברים לד ז.
הערת המתרגם: יהושע כד כט.
הערת המתרגם: יואל ג א. וראה בספר המצוות סוף כלל יד ושם משמע נבואה גמורה, וכך באיגרת תימן מהדורתי סוף קטע ג [רמא] הע' יז. ושמא שם הושפע מדברי רס"ג בספרו האמונות ודעות במאמר השמיני, ראה שם מהדורתי עמ' רנא.
הערת המתרגם: בר"ש "בעולם" וט"ס הוא.
הערת המתרגם: "שיעור" הרגשה ותחושה נפשית. ובר"ש "המשער".
הערת המתרגם: כגון מלכים א יח יט-כ.
הערת המתרגם: דברים יג ב.
הערת המתרגם: שים לב, הנס הוא לא רק לשלילה וכדלעיל אלא אף לחיוב, אך לא טבע. וברמה שבגבולות האפשר אך לא בגדר הנמנע כי לנמנע טבע קבוע.
הערת המתרגם: וביתר פירוט בפרק דלקמן.
הערת המתרגם: שמות כד א.
הערת המתרגם: שם כד ב. וראה לעיל ח"א פרק יח. ולקמן ח"ג פרק נא.
הערת המתרגם: מכילתא שמות יט כד.
<h2>פרק [לג]</h2>
נראה לי כי במעמד הר סיני לא היה כל המגיע למשה, הוא כולו המגיע לכל ישראל, אלא הדיבור למשה לבדו, ולפיכך בא כל לשון עשרת הדברות בלשון היחיד הבודד, והוא ע"ה יורד לשיפולי ההר ומודיע לבני אדם מה ששמע.
אמרה תורה אנכי עמד בין ה' וביניכם בעת ההיא להגיד לכם את דבר ה' , ואמר עוד משה ידבר והאלוהים יעננו בקול . ובפירוש במכילתא שכל דיבור ודיבור חוזר עליו להם כמו ששמע .
ולשון התורה עוד בעבור ישמע העם בדברי עימך וגו' , משמע שהדיבור אליו והם שומעים את הקול העצום ללא חילוק מילים , ועל שמיעת אותו הקול העצום אמר כשמעכם את הקול , ואמר קול דברים אתם שומעים ותמונה אינכם רואים זולתי קול , ולא אמר דברים אתם שומעים.
וכל שמיעת דברים שנאמרה כאן אין הכוונה בה אלא שמיעת הקול, ומשה הוא ששומע את הדברים ומוסרם להם, זהו הנראה מלשון התורה ומרוב דברי חכמים ז"ל.
אלא שיש להם גם אמרה שנאמרה במדרשות במקומות מספר , והיא גם בתלמוד , והיא אמרם אנכי ולא יהיה לך מפי הגבורה שמעום. כוונתם שהם הגיעו אליהם כמו שהגיעו [רמב] למשה רבנו ולא היה משה רבנו המביאם להם, והוא ששני היסודות הללו כלומר: מציאות ה' והיותו אחד, אינו נישג אלא בעיון האנושי וכל דבר הנודע בהוכחה הרי דין הנביא בו כדין כל מי שידעו ללא הבדל , ולא נודעו שני היסודות הללו מצד הנבואה בלבד , אמרה תורה אתה הראת לדעת וגו' .
אבל שאר הדברות הם מסוג המפורסמות והמקובלות לא מסוג המושכלות.
גם עם כל מה שהזכירו מזה, הרי המסתבר מן הכתובים ודברי חכמים הוא זה, שלא שמעו כל ישראל באותו המעמד אלא קול אחד בלבד פעם אחת, והוא הקול אשר השיג משה וכל ישראל ממנו אנכי ולא יהיה לך , והשמיעם משה את זה במילים * בחיתוך אותות הנשמעות.
וכבר הזכירו חכמים את זה והסמיכוהו לאומרו אחת דבר אלוהים שתים זו שמעתי .
וביארו בתחילת מדרש חזית שהם לא שמעו קול אחר מאתו יתעלה.
ולשון התורה קול גדול ולא יסף.
ואחר שמיעת אותו הקול הראשון אירע מה שנזכר מפחדם מן הדבר * ויראתם העצומה ומה שנאמר מדבריהם, ותאמרו הן הראנו ה' וגו' ועתה למה נמות וגו' קרב אתה ושמע וגו' .
ואז ניגש הוא - המורם מכל ילוד - שנית, וקבל יתר הדברות אחת אחת, וירד לשיפולי ההר והשמיעם אותם באותו המעמד העצום, והם רואים את האורות ושומעים את הקולות כלומר: אותם הקולות אשר הם קולות וברקים כרעמים וקול שופר חזק . וכל מקום שתמצא שנזכר שמיעת קולות רבים כמו שאמר וכל העם רואים את הקולות וגו' אינו אלא קול שופר ורעמים וכיוצא בהם.
אבל קול ה', כלומר: הקול הנברא אשר ממנו הובן הדיבור, לא שמעוהו כי אם פעם אחת בלבד כפי האמור בתורה וכמו שבארו חכמים במקום שהעירותיך עליו, והוא הקול אשר יצאה נשמתן בשמעו , והושגו בו שתי הדברות הראשונות.
ודע כי גם זה הקול לא הייתה דרגתם בו שווה לדרגת משה רבנו, ואני אעירך על סוד זה ואודיעך שהוא דבר מסור באומה ידוע אצל חכמיה, והוא שכל מקום שתמצא בו וידבר ה' אל משה לאמר מתרגם אותו אונקלוס ומלל ה', וכן וידבר אלוהים את כל הדברים ומלל ה' ית כל פתגמיא, אבל מה שאמרו ישראל למשה ואל ידבר עמנו אלוהים תרגמו ולא יתמלל עמנא מן קדם ה'. הנה באר לך עליו השלום את הכללות כפי שחילקנוה, והעניינים המופלאים הנעלים הללו.
כבר ידעת כי אונקלוס קבל אותם מפי ר' אליעזר ור' יהושע אשר הם חכמי ישראל בסתם כמו שבארו, דע זה וזכרהו , לפי שאי אפשר [רמג] להכנס למעמד הר סיני יותר משיעור זה שהזכירו לפי שהוא מכלל סתרי תורה, ואמתת אותה ההשגה והאיך היה המצב בה נעלם ממנו מאוד, לפי שלא קדם כמוהו ולא יהיה אחריו, ולכן דעהו.
הערות:
הערת המתרגם: דברים ה ה. ושים לב לאמור לעיל ח"א פרק יג.
הערת המתרגם: שמות יט יט.
הערת המתרגם: אפשר: אותו.
הערת המתרגם: מכילתא כ, א דרשו: לאמר, צא ואמור להם והשיבני את דבריהם.
הערת המתרגם: שמות יט ט. וראה לקמן ח"ג פרק ט. ומה שכתב רבנו באיגרת תימן ראה מהדורתי סוף קטע ב "לפי ששמענו הדיבור כמו ששמע הוא" לאו לדיוקא נקטה לא למין ההשראה באופן כללי, ולא לסוגיה. וראה גם בהלכות יסודי התורה פ"ח הל' א "ואלו שומעים משה משה, לך אמור להם כך וכך".
הערת המתרגם: אפשר: חיתוך מילים.
הערת המתרגם: דברים ה כ. וראה לעיל פרק ל בחלק זה, הקטע השלישי.
הערת המתרגם: דברים ד יב. ורמה לעיל ח"א פרק לז.
הערת המתרגם: ראה פסיקתא רבתי דף קיא ב. שיר השירים רבה א ב פסקא יב.
הערת המתרגם: מכות כד א.
הערת המתרגם: אין זו השוואה במושגים, אלא באותה הדרך שהושגו למשה רבנו שהיא דרך העיון וההגיון כך באותו הדרך הושג להם מה שהושג, וכל אחד לפי רמתו ולפי מיעוט מעצוריו היישותיים, וכדלקמן [רמב] בסוף פרק זה.
הערת המתרגם: וקבלת הדבר מפי מגיד עדיין אינה ידיעה ולא השגה.
הערת המתרגם: אפשר "ללא יתרון זה על זה" וכאמור לעיל הינו בדרך שבו הושג המושג, ולא בעצם המושג, וכדלעיל ח"א פרק נט.
הערת המתרגם: ראה גם רס"ג בסוף פתיחתו למאמר הראשון מספרו האמונות ודעות.
הערת המתרגם: דברים ד לה. וראה לעיל ח"א פרק לט. ולקמן ח"ג פרק לב ופרק נא.
הערת המתרגם: דברים המקובלים אצל כל אדם שהם טובים או רעים. וראה מילות ההגיון של רבנו שער שמיני. וראה גם בהקדמתו למסכת אבות הפרק השיק שי (מהדורתי עמ' שצב), וראה גם לעיל ח"א פרק ב. וראה גם לקמן ח"ג פרק ח לעניין גנות חשיפת השת.
הערת המתרגם: שמות כ ב-ג. דברים ה ו-ז.
* . לפי מ, בדבריו.
הערת המתרגם: תהלים סב יב.
הערת המתרגם: שיר השירים .רבה א פסקא יג.
הערת המתרגם: איני יודע אם מילה זו ערבית וצריך לתרגם "דיבור" וכלשון מדרש חזית, וכך הבין הר"ש שתרגם "מאמר", או עברית היא וכדמשמע כאן לפי השקפת רבנו, לפיכך הנחתיה כמות שהיא דשב ושל תעשה עדיף.
הערת המתרגם: דברים ה יט.
* . ור"ש כתב כי בתשובת שאלה תרגם רבנו קטע זה כך "אחר שמוע הקול ההוא הראשון היה מה שזכר מיראתם העניין".
הערת המתרגם: שם ה כא-כד.
הערת המתרגם: בר"ש "במראה ההוא".
הערת המתרגם: "אלאנואר" ונתחלפה לר"ש במילת "אלניראן" ולפיכך תרגם "האש".
הערת המתרגם: פירות הקולות, לא שהן קולות דיבור. ובר"ש "ברעם" ואינו נכון.
הערת המתרגם: שמות יט טז.
הערת המתרגם: שם כ יח.
הערת המתרגם: שבת פח ב, אמר ריב"ל כל דיבור ודיבור שיצא מפי הקב"ה יצאה נשמתן של ישראל שנאמר נפשי יצאה בדברו.
הערת המתרגם: שמות כ, א.
הערת המתרגם: שמות כ טז.
הערת המתרגם: "אבאן" אפשר: הבדיל. או: חילק
הערת המתרגם: מגלה ג א
הערת המתרגם: "באטלאק" ובר"ש הושמט. ואיני זוכר כעת היכן נאמר [רמג] בסתם "חכמי ישראל" והכוונה על ר' אליעזר ור' יהושע. וראה יבמות טז א. ומסכת דרך ארץ רבא פ"ה.
הערת המתרגם: לפי כ"י ב, ס. "וכלכלהו" והכוונה הבינהו היטב ועיין בו.
הערת המתרגם: אפשר גם: להטפל, או להתעסק במעמד.
<h2>פרק [לד]</h2>
פסוק זה האמור בתורה, והוא אמרו הנה אנכי שלח מלאך לפניך וגו' , עניין פסוק זה הוא אשר נתבאר במשנה תורה, שה' אמר למשה במעמד הר סיני נביא אקים להם וגו' .
והראיה לכך, אמרו במלאך הזה, הישמר מפניו ושמע בקולו וגו' , ואין ספק שציווי זה אינו אלא להמון העם, והמון העם אין המלאך מתגלה להם ולא מצווה אותם ולא מזהירם כדי שיצטוו שלא ימרוהו.
אלא עניין דבר זה, שהוא יתעלה הודיעם כי נביא יהיה בתוכם, יבואהו מלאך ידבר עמו ויצווהו ויזהירהו, ולכן הזהירנו יתעלה מלהמרות אותו המלאך אשר ימסור לנו הנביא דבריו , כמו שבאר במשנה תורה, ואמר אליו תשמעון , ואמר והיה האיש אשר לא ישמע אל דברי אשר ידבר בשמי וגו' , והוא ביאור אמרו כי שמי בקרבו .
וכל זה הוא הודעה להם, כי המעמד הגדול הזה אשר ראיתם כלומר: מעמד הר סיני, אינו דבר תמידי לכם, ולא יהיה בעתיד כמותה, ולא יהיה תמיד לא אש ולא ענן כפי שהוא עתה על המשכן תמיד . אלא יכבוש לכם את הארץ , ויניח לכם בארץ, ויודיע לכם את אשר תעשו, מלאך אשלחהו לנביאיכם , ויודיע לכם מה שראוי לעשות ומה שראוי להתרחק ממנו.
וגם בזה נאמר היסוד אשר איני חדל מלבארו , והוא, שכל נביא זולת משה רבנו אין החזון בא לו אלא על ידי מלאך דעהו [רמד]
הערות:
הערת המתרגם: שמות כג כ.
הערת המתרגם: דברים יח יח.
הערת המתרגם: שמות כג כא.
הערת המתרגם: וכדלעיל פרק לב.
הערת המתרגם: ראה גם בהלכות יסודי התורה פ"ט הל' ב.
הערת המתרגם: דברים יח טו.
הערת המתרגם: שם יח יט.
הערת המתרגם: שמות כג כא. וראה לעיל ח"א פרק סד. ובחלק זה פרק ז.
הערת המתרגם: שמות מ לח. במדבר ט טו-טז.
הערת המתרגם: "אלבלאד" ובר"ש הערים. והכוונה כדרך שעשה יהושע ושמואל.
הערת המתרגם: "ימהד" יעשה לישובכם בה ללא טירוף ואי סדר. ובר"ש "וישקיט".
הערת המתרגם: הרי ברור כי מלאך שבו פתח רבנו אינו גוף הנביא, אלא המלאך הדובר בו יהיה אשר יהיה. אם כי הנביא עצמו בשליחותו מלאך הוא וכדלעיל פרק ו מחלק זה.
הערת המתרגם: ראה גם בפרק דלקמן.
הערת המתרגם: בהקשר לאמור כאן ראה גם בהלכות יסודי התורה פ"ז הל' ו. ושים לב לניסוח. וראיתי לנכון להביא כאן גם דברי ר' אברהם בן רבנו בפרושו לשמות ז א ואהרן אחיך יהיה נביאך וז"ל "קבלתי מאבא מרי ז"ל בעל פה ומאבי אבא ז"ל מפירושו וגם מרבנו סעדיה ז"ל כפי שכתוב בפירושו הארוך דברים שענינן כי אלהים שם משותף למלאכים וזולתם והכוונה בו כאן מלאך, כלומר: שאין אני מנבא לאהרן וזולתו משאר הנביאים אלא על ידי מלאך אמצעי ביני לבינו, ואתה דיבורי עמך בלי אמצעי פה אל פה, ונמצא המלאך ביני ובין אהרן אתה, והוא נביאך כלומר: שאתה מנבא אותו בשמי מה שיאמר, וזה מנפלאי הפירושים. ...וזהו הנכון מכל הפירושים, ועל פי זה יהיו השומעים דברי משה ושליחותו אליהם בשאר התורה בדרגת נביאים כלומר: מפני ששמעו מפי משה, העיר על זה רבנו סעדיה ז"ל וזולתו", עכ"ל. ואותם הדברים כתב רס"ג בהקדמתו לפירושו לתהלים ראה שם מהדורתי עמ' כח. וגם הוא [אהרן] נביא בהשפעת נבואת משה... והרי משה במצב זה במקום המלאך השומע את הדיבור מאת ה' ומביאו אל הנביא כמו ששמע משה והביאו אל אהרן ובכך נעשה גם אהרן נביא. [רמד]
<h2>פרק [לה]</h2>
כבר ביארתי לכלל בני אדם ארבעת ההבדלים אשר נבדלה בהם נבואת משה רבנו מנבואת שאר הנביאים, והבאתי ראיות על כך וביררתיו בפירוש המשנה ובמשנה תורה , ואין צורך לחזור עליו, ואינו ממטרת המאמר.
והנני מודיעך שכל דבר שאומר על הנבואה בפרקי מאמר זה, אינו אלא בצורת נבואת שאר הנביאים אשר לפני משה ואשר יבואו אחריו, אבל נבואת משה רבנו לא אעסוק בה בפרקים אלו באף מילה לא בפירוש ולא ברמז, כי שם נביא לדעתי נאמר הוא על משה ועל זולתו בסיפוק , וכך גם המצב לדעתי במופתיו ומופתי זולתו, שמופתיו אינן מסוג מופתי שאר הנביאים.
והנה הראיה התורתית על היות נבואתו שונה מכל קודמיו, הוא אמרו וארא אל אברהם וגו' ושמי ה' לא נודעתי להם , הנה השמענו כי השגתו אינה כהשגת האבות אלא יותר גדולה, כל שכן השגת זולתם ממי שקדם.
ועל שהיא שונה מנבואת כל מי שבא אחריו, הוא אמרו על דרך ההודעה, ולא קם נביא עוד בישראל כמשה אשר ידעו ה' פנים אל פנים , הנה ביאר כי השגתו שונה מהשגת כל מי שבא אחריו בישראל שהם ממלכת כהנים וגוי קדוש , ובתוכם ה' , כל שכן בשאר העמים .
ועל ההבדל בין מופתיו באופן כללי למופתי כל נביא באופן כללי, הרי כל המופתים אשר עשאום הנביאים או נעשו להם, ספרו אותם יחידים מבני אדם, כגון מופתי אליהו ואלישע, הנך רואה מלך ישראל מבקש לדעתם ושואל גחזי שיודיעו אותם כמו שאמר: ספרה נא לי את כל הגדולות אשר עשה אלישע ויהי הוא מספר וגו', ויאמר גחזי אדני המלך זאת האשה וזה בנה אשר החיה אלישע , וכך מופתי כל נביא פרט למשה רבנו, ולפיכך ביאר בו הכתוב על דרך ההודעה שלא יקום נביא לעולם שיעשה מופתים בפרסום נגד תומכיו ומתנגדיו כפי שעשה משה, והוא אמרו ולא קם נביא עוד וגו' לכל האותות והמופתים וגו' לעיני כל ישראל , לפי שקשר כאן וכרך שני העניינים יחד, שלא יקום מי שישיג כהשגתו ולא מי שיעשה כמעשיו.
ואחר כך ביאר כי אותם המופתים היו לפרעה ולכל עבדיו ולכל ארצו החולקים עליו, והיו גם במעמד כל ישראל הנוהים אחריו לעיני כל ישראל, וזה דבר שלא נמצא לנביא לפניו. וכבר קדמה הודעתו האמתית שלא יהיה לזולתו דבר זה.
ואל יטעך מה שנאמר בעמידת אור השמש ליהושע אותם השעות, ויאמר לעיני ישראל , לפי שלא אמר 'כל ישראל' כמו שנאמר במשה. וכן אליהו בהר [רמה] הכרמל בפני מתי מספר . ואמרתי 'אותם השעות', לפי שנראה לי באומרו 'כיום תמים' שהוא כיום הארוך ביותר, כי 'תמים' = 'שלם', וכאלו אמר שאותו היום היה בעיניהם בגבעון כיום הארוך ביותר שיהיה מימי הקיץ שם .
ואחר שתבדיל במחשבתך נבואת משה ומופתיו כי פלאיות אותה ההשגה כפלאיות אותם המעשים, ותהיה בדעה שזו מעלה שאין ביכולתנו להשיגה כפי אמתתה, תשמע דברי בכל הפרקים הללו בנבואה ובמעלות הנביאים בה כל אלה למטה ממעלה זו.
וזו הייתה מטרת פרק זה.
הערות:
הערת המתרגם: כתב רבנו כן כי יתר ספריו נכתבו מלכתחילה לשימוש הקהל הרחב, המוניו ויחידי סגולתו, מה שאיו כן ספר זה שנכתב רק לתלמידו יוסף ולדומיו.
הערת המתרגם: סנהדרין פ"י מ"א היסוד השביעי, מהדורתי עמ' ריב והלאה. וראה גם בהקדמתו למסכת אבות סוף פ"ז.
הערת המתרגם: בהלכות יסודי התורה פ"ז הל' ו.
הערת המתרגם: אפשר: לא אגע בה.
הערת המתרגם: "בתשכיך" ולביאור מונח זה כתב רבנו בספרונו "מילות ההגיון" שער יג: השם המסופק הוא הנאמר על שתי עצמויות או יותר בגלל עניין מסוים שהם כשותפים בו, ואין אותו העניין מציין אמתת כל אחד מהן. כגון, שם "אדם" נאמר על ראובן החי ההוגה, ונאמר על אחד שכבר מת, וגם על צורת האדם הנעשת מן העץ או מן האבן או מאחד ממיני הצבעים,
הערת המתרגם: שמות ו ג. ועיין היטב מה שכתב בעניין זה ר' אברהם בן רבנו, כי חותם מחשבת רבנו טבוע בהם.
הערת המתרגם: דברים לד י.
הערת המתרגם: שמות יט ו.
הערת המתרגם: במדבר טז ג. ואיני יודע למה צרך להביא פסוק זה.
הערת המתרגם: ומה שדרשו ברבה במדבר פרשה יד לד ולא קם נביא עוד בישראל כמשה אבל באומות העולם קם ומנו בלעם, כבר בו במקום הובאו שלושה דברים שבהם נבדלת נבואת בלעם. וכפי שיבואר רבנו לקמן פרק מא. והאפודי כנראה לא עיין במדרש במקומו אלא זכר את המדרש על פה ותירץ מה שתירץ ללא צורך.
הערת המתרגם: "יסתפהם ענהא" שואל עליהם, מבקש לדעתם. ובר"ש "תמה מהם" ודברי תימה הם.
הערת המתרגם: מלכים ב ח ד-ה.
הערת המתרגם: בר"ש הוסיף משלו "לעיני האוהב והשונא הנאות לו והחולק עליו" ואין צורך לכך.
הערת המתרגם: דברים לד י-ריב.
הערת המתרגם: יהושע י יב.
הערת המתרגם: מלכים א יח יט-לט.
הערת המתרגם: יהושע י יג. [רמה]
הערת המתרגם: ראה עבודה זרה כה ג שנחלקו תנאים בפירוש כיום תמים, ושים לב ללשון רבנו בפירושו לאבות פ"ה מ"ה. ועיין גם בדבריו בסוף מאמר תחית המתים.
חלק שני
<h2>פרק [לו]</h2>
דע, כי אמתת הנבואה ומהותה הוא שפע השופע מאת ה' יתהדר ויתרומם באמצעות השכל הפועל על הכוח ההגיוני תחילה, ואחר כך על הכוח המדמה, וזוהי רום מעלות האדם ותכלית השלמות שאפשר שתמצא למינו, ומצב זה הוא תכלית שלמות הכוח המדמה.
וזה דבר שאינו אפשרי בכל אדם בהחלט, ואינו דבר שמגיעים אליו בשלמות במדעים העיוניים והגינות המידות, ואפילו יהיו כולם בתכלית הכושר וההגינות האפשריים בלי * שתצטרף לכך שלמות הכוח המדמה בעיקר היצירה בתכלית האפשרית , וכבר ידעת כי שלמות הכוחות הגופניים הללו, אשר מכללן הכוח המדמה, נספח הוא לטוב המזג שיהיה לאותו האבר הנושא אותו הכוח, ולטוב השיעור שיהיה לו, ולזוך החומר שיהיה לה, וזה דבר שאי אפשר למלא העדרו או להשלים חסרונו בהנהגה בשום אופן. כי האבר אשר מיזגו רע בעיקר היצירה, הרי תכלית ההנהגה המאוזנת לו לקיימו בבריאות מסוימות, לא שתחזירהו למצב הנעלה שבתכונותיו.
אבל אם היה פגעו מחמת שעורו או מקומו, או עצמו כלומר: עצם החומר אשר נתהווה ממנו, הנה זה ממה שאין עצה נגדו, ואתה יודע את כל זה ולכן אין תועלת להאריך בביאורו.
וכן כבר ידעת פעולות הכוח הזה המדמה בזכירת המוחשות והרכבתן, והחיקוי אשר בטבעו, ושהחשובה והנכבדת בפעולותיו אינה אלא בעת מנוחת החושים ושביתתם מפעולותיהם , אז יאצל עליו שפע מסוים כפי ההכנה, הוא סבת החזיונות הצודקות והוא עצמו סיבת הנבואות, אבל ישתנה ביותר ופחות לא במין , כבר ידעת הדימוי באומרם חלום אחד משישים בנבואה , ואין עושין השואה בין שני דברים השונים במינם , לא יתכן לומר שלמות האדם פי כך וכך בשלמות הסוס.
וכבר חזרו על עניין זה בבראשית רבה ואמרו נובלת נבואה חלום , וזה דימוי נפלא, כי הנובלת הוא הפרי [רמו] בעינו ובעצמו אלא שנבל לפני שלמותו ולפני שיגיע זמנו, כך פעולת הכוח המדמה בעת השינה היא פעולתו בעת הנבואה, אלא שהם בו חסרון ולא הגיע לתכליתו.
ולמה אשמיעך דבריהם ז"ל ואניח מקראות התורה, אם יהיה נביאכם ה' במראה אליו אתוודע בחלום אדבר בו , הנה הודיענו יתעלה אמיתת הנבואה ומהותה, והשמיענו שהיא שלמות הבאה בחלום או במראה, ומראה נגזר מן ראש והוא שיגיע לכת המדמה משלמות הפעולה עד שרואה את הדבר כאילו הוא מבחוץ, ויהיה הדבר אשר הוחל ממנו כאילו בא לו על דרך התחושה החיצונית.
ושני חלקים אלה בהן כל מעלות הנבואה כמו שיתבאר , כלומר: במראה או בחלום. וכבר ידוע כי הדבר אשר האדם בעת יקיצתו ושימוש חושיו עסוק בו מאוד, שקוע בו ומשתוקק לו, הוא אשר פועל בו הכוח המדמה בעת השינה כאשר שופע השכל עליו כפי הכנתו, ומיותר להביא משל בזה ולהרבות בו דברים, כי הוא דבר פשוט כבר ידעו כל אדם, והוא כעין השגת החושים אשר לא יחלוק בהן אדם מן השלמים באפיים הטבעי .
ואחר הקדמות אלו, דע שאם היה אחד מבני אדם עצם מוחו בעיקר יצירתו בתכלית האיזון, בזוך החומר שלו ומיזוגו המיוחד בכל חלק מחלקיו ובכמותו ותנוחתו, ואין לו שום מעצור מיזגי מחמת אבר אחר, וגם שאותו האדם למד והחכים עד שיצא מן הכוח אל הפעל, ונעשה לו שכל אנושי בשלמותו ותמותו, ומידות אנושיות טהורות מאוזנות, והיו כל תשוקותיו לידיעת סודות המציאות הזו וידיעת סיבותיה, ומחשבתו תמיד משקיפה על הדברים הנעלים, והתעניינותו אינה אלא בידיעת ה' וההתבוננות בפעולותיו ומה שראוי שתהיה הדעה בכך , וכבר השבית מחשבותיו ובסל תשוקותיו לדברים הבהמיים, כלומר: החשבת הנאת המאכל והמשתה והתשמיש.
כללו של דבר כל חוש המישוש אשר ביאר אריסטו בספר המידות ואמר כי החוש הזה חרפה הוא לנו, וכמה יפה מה שאמר וכמה נכון שהוא חרפה, לפי שהוא לנו מהמת היותנו בעלי חיים לא יותר, כשאר הבהמות, ואין בו מאומה מענין האנושיות * . אבל שאר התענוגות החושיים כגון הריח והשמע והראות , הרי אף על פי שהם גופניים אפשר למצוא בהם אי פעם הנאה לאדם מצד היותו אדם כפי שביאר את זה אריסטו.
וכבר נמשכנו בדברים במה שאינו מן המטרה, אלא שיש בו צורך, כי רוב מחשבות המצויינים מבעלי המדע טרודות בתענוגות החוש הזה [רמז] ומשתוקקים הם להם, ומתפלאים עם זאת מדוע אינם מתנבאים אם הייתה הנבואה ממה שבטבע .
וכן הכרחי גם שיהא האדם הזה כבר חדל לחשוב ובטל תשוקתו לשררות הבלתי אמיתיות, כלומר: אהבת הניצחון, או שירוממוהו בני אדם וישיג כבודם ומשמעתם לעצמו של דבר , אלא יראה את כל בני אדם כפי מצביהם, שהם בהם בלי ספק כבהמות וכחיות הטרף, אשר לא יחשוב השלם יחיד הסגולה כאשר חושב עליהם אלא היאך להנצל מנזקי המזיקים מהם אם אירע לו עמהם שיתוף, או תועלת במה שיועילו לו מהם אם נזקק לכך באיזה הכרח מדברים הנחוצים לו,
- הרי האדם אשר אלה תואריו, אין ספק שבעת שיפעל כוחו המדמה אשר הוא בתכלית השלמות האפשרית, וישפע עליו מן השכל כפי שלמותו העיונית, הרי לא נשיג כי אם דברים אלוהיים מופלאים מאד, ולא יחזה זולת ה' ומלאכיו, ולא יחשוב ולא תושג לו ידיעה אלא בדברים שהם השקפות נכונות והנהגות כלליות להישרת בני אדם זה עם זה,
וידוע כי שלושת העניינים הללו אשר כללנו, והם:
שלמות הכוח ההגיוני על ידי הלמוד,
ושלמות הכוח המדמה מעיקר היצירה,
ושלמות המידות בביטול המחשבה בכל התענוגות הגופניות וסילוק התשוקה למיני ההתבדלויות הטיפשיות הרעות יהיו בהם יתרונות השלמים זה על זה רבים מאוד, וכפי היתרונות בכל אחד משלשת העניינים הללו יהיו יתרונות מעלות כל הנביאים .
וכבר ידעת כי כל כוח גופני שהוא נלאה ונחלש, ומתרופף לעתים, ומבריא בעתים אחרים, והכוח הזה המדמה כוח גופני הוא בלי ספק, ולפיכך תמצא שהנביאים שבתה נבואתם בזמן האבל או הכעס וכיוצא בהם, כבר ידעת אמרם אין הנבואה שורה לא מתוך עצבות ולא מתוך עצלות , ושיעקב אבינו לא בא לו חזון כל ימי אבלו מחמת טרדת כוחו המדמה בהעלמות יוסף , ושמשה עליו השלום לא בא לו חזון כפי שהיה בא לו מלפני כן מאחר מאורע המרגלים עד כלות דור המדבר בכללותם , לפי שהיה חמור בעיניו עניינם מחמת רוב תנועותיהם.
ואף על פי שהוא עליו השלום לא היה לכוח המדמה קשר בנבואתו, אלא שפע השכל עליו בלי אמצעיתו כפי שהזכרנו כמה פעמים שלא נתנבא במשל כשאר הנביאים, ויתבאר זה, ואין זה מטרת הפרק.
וכן תמצא גם שמקצת הנביאים נתנבאו זמן מסוים ואחר כך נסתלקה מהם הנבואה ולא היה הדבר תמידי מחמת מקרה שאירע . וזוהי הסיבה העצמית הקרובה לסילוק הנבואה בזמן הגלות בלי ספק, איזו עצלות או עצבות יהיו לאדם באיזה מצב שיהיה יותר מהיותו עבד נשלט ומשועבד לכסילים הרשעים, אשר כללו העדר ההגיון האמיתי וכללות התאוות הבהמיות ואין לאל ידך , ובכך יועדנו , [רמח] והוא אשר רצה באומרו ישוטטו לבקש את דבר ה' ולא ימצאו , ואמר מלכה ושריה בגויים אין תורה גם נביאיה לא מצאו חזון מה' , וזה נכון וסיבתו ברורה, כי הכלי כבר בטל.
והוא גם הסיבה בשיבת הנבואה לנו כפי שהייתה לימות המשיח מהרה יגלה כמו שהובטח .
הערות:
הערת המתרגם: וכך תרגם גם ר"ש, וכאן רבות המסתי אם לא ראוי יותר לתרגם "השופע מה'" ובהתאם להשקפה השלישית שקדמה לעיל. ורי"ח דוקא כאן מבלי משים תרגם טוב "הנאצל מהבורא" והדברים עתיקים
* . בר"ש "עד שיחובר" ואילו קרא את הכל במחתא חדא ובהקשר אחד, לא היה נזקק לשנות את המקור.
הערת המתרגם: וזוהי השלמות שעליה דן אפלטון ב"מינון" והגיע למסקנה שאינה ניתנת ללמידה ואינה עוברת בירושה.
הערת המתרגם: כמותו.
הערת המתרגם: רבנו פונה לתלמידו יוסף שעסק גם ברפואה וגם בתורת הנפש.
הערת המתרגם: ראה לעיל ח"א פרק עג ד"ה הערה. ובהקדמתו למסכת אבות הפרק הראשון.
הערת המתרגם: ראה גם ספר המידות לאריסטו ספר א פרק יג ד.
הערת המתרגם: מהות החלום והנבואה מין אחד שכולם מפעולות המדמה, ושונים רק בקבלת שפע השכל. פרט כמובן לנבואתו של משה רבנו וכדלקמן בסוף פרק זה,
הערת המתרגם: "תראדף" דימוי והשוואה בענין. ובר"ש "המשך".
הערת המתרגם: ברכות נז ב.
הערת המתרגם: בר"ש "ולא יפול השיעור" ואינו נכון,
הערת המתרגם: וראה לעיל ח"א פרק נו.
הערת המתרגם: פרשה יז ז. ופרשה מד יט.
הערת המתרגם: אפשר: גמרו.
הערת המתרגם: אפשר: [רמו] במצב.
הערת המתרגם: במדבר יב ו.
הערת המתרגם: אפשר: שיושג.
הערת המתרגם: הרגשה ותחושה שכאילו באו לו על ידי מודיע מבחוץ, וכך היה לפני ר"ש שתרגם "ההרגשה היוצאת". אך אצל מ, "אלאחכאם אלכ'ארג'" הכשרה ידיעה והחכמה שבאה לו לאדם מבחוץ על ידי מעורר מורה או מדריך, ולא מאליו. וחוששני שאין נוסחה זו נכונה.
הערת המתרגם: לקמן פרק מא מחלק זה.
הערת המתרגם: ראה ברכות נה ב אין מראין לאדם אלא מהרהורי לבו. והלאה דף נו א.
הערת המתרגם: כלומר: שהדברים המורגשים באחד החושים לא תהיה בהם מחלוקת בין בני אדם שאותם החושים בהם בריאים ושלמים מצד מבנה גופם ואפיים הטבעי, ויחלוק בהם אדם שאותו החוש שלו לקוי או חסר. ובר"ש "משלמי הדעת המוטבעת באדם" ואיני חושב שהוא נכון.
הערת המתרגם: אפשר גם: פונה אל.
הערת המתרגם: כלומר: היאך ראוי שתהא דעתו במושגי האלהות. ובר"ש "ומה שצריך שיאמן בזה".
הערת המתרגם: ספר ג פרק יג. וראה לקמן בחלק זה פרק מ. וח"ג פרק ח שם נאמרו הדברים בפירוט ובהרחבה. וראה בח"ג גם פרק מט. וראה גם אפלטון בספרו פאידרוס פרק לא. וכן בשיחת סוקרטים בפאידון עמ' E .
* . ובענין זה אביא כאן דברי אחד מקדמוננו (ראה קובץ על-יד תשיא' עמ' נא) שהאדם בעת שהוא אוכל ושותה וסך גופו והולך ויושב ורואה ושומע ומריח וממשש וכל שאר התאוות הגופניות... אפשר לו לחשוב בדעתו... ולהתבונן בענינים מושכלים... אבל תאות המשגל אי אפשר לאדם... להתבונן במושכלות בהחלט בשעת יציאת הטפה שהיא ש"ז. נמצא שהיא תכלית התאוות הגופניות והיא הקצה האחרון שבתכלית השפלות.
הערת המתרגם: ראה הקדמת רבנו למסכת אבות הפרק החמישי שהביא לשון חז"ל דירה נאה ואשה נאה וכלים נאים ומיטה מוצעת לתלמידי חכמים (שבת כה ב) מרחיבין דעתו של אדם (ברכות נז ב) ובבני הנביאים ולפניהם נבל ותוף [רמז] וחליל וכנור (שמואל א י, ה) ובאלישע והיה כנגן המנגן ותהי עליו רוח (מלכים ב ג טו).
הערת המתרגם: כדלעיל פרק לב מחלק זה ההשקפה השנית.
הערת המתרגם: כלומר: לעצם השררה והכבוד כשלעצמם, וראה אריסטו במידות ספר א פרק ה . אבל אם מתכוין שיהא מכובד בעיניהם כדי שיהו דבריו מקובלים למען ידריכם בדרך היושר בכל המובנים אין זה רע, וראה לעיל ח"א פרק סט ד"ה וכך הוא הדבר בכל תכלית,
הערת המתרגם: שהם באותם המצבים.
הערת המתרגם: על חיות הטרף. ובדומה להם אותם שהם בדמות אדם וכל שאיפתם ומאויי נפשם הקנאה והתאווה והכבוד. ולפי כ"י ס, ב, צריך לתרגם "השלם המיחד" וראה ר"ש ברשימת שאלות ששאל לרבנו.
הערת המתרגם: ראה גם בהקדמתו למסכת אבות הפרק השביעי.
הערת המתרגם: שבת ל, ב, וכן כתב בהלכות יסודי התורה פ"ז הל' ד.
הערת המתרגם: פרקי ר' אליעזר פרק לח. וראה גם הקדמת רבנו. למסכת אבות הפרק השביעי.
הערת המתרגם: זהו פירוש מה שאמרו בתענית ל, ב. "עד שלא כלו מתי מדבר לא היה דיבור עם משה" לא שנפסקה ממנו הנבואה לגמרי.
הערת המתרגם: "נובה" ובר"ש "תלונת". וכתב כי מקודם כתב "נבואת" ורבנו תיקן לו תרגום משפט זה בנוסח זה "ושמשה ע"ה לא באתהו הנבואה כבואה מקודם מאחר תלונת המרגלים עד שמתו כל דור המדבר מאנשי המלחמה לפי שנלאה מסבול טרחם לפי עוצם תלונותיהם".
הערת המתרגם: "בג'מלתהם" ובר"ש "אנשי המלחמה" ואינו נכון לפי המקור.
הערת המתרגם: ראה לקמן תחלת פרק מה.
הערת המתרגם: על דרך הכתוב: דברים כח לב.
הערת המתרגם: אפשר: איים עלינו
הערת המתרגם: עמוס ח יב. [רמח]
הערת המתרגם: איכה ב ט.
הערת המתרגם: צלילות הדעת ושלמות המחשבה.
הערת המתרגם: יואל ג א.
<h2>פרק [לז]</h2>
אתה צריך להתעורר על טבע המציאות בעניין השפע האלוהי הזה המגיע אלינו, אשר בו נשכיל ויהיו יתרונות לשכלנו זה על זה.
והוא, שיש שמגיע ממנו דבר לאדם מסוים, ויהיה שיעור אותו הדבר המגיע אליו כדי להביאו לידי שלמות לא יותר. ויש שיהיה אותו הדבר המגיע אל האדם שיעור שיועדף על שלמותו להשלים זולתו.
כפי שהדבר נוהג בכל הנמצאים , אשר יש מהן שהגיע לו מן השלמות מה שמנהיג בו זולתו, ומהם שלא הגיע לו מן השלמות, אלא בכדי שיהא מונהג בזולתו כמו שביארנו .
ואחר זה, דע כי השפע הזה השכלי, אילו היה שופע על הכוח ההגיוני בלבד, ואינו שופע ממנו מאומה על הכוח המדמה, בין מחמת מיעוט הדבר השופע או מחמת מגרעת שהייתה במדמה מעיקר היצירה, עד שאינו יכול לקבל שפע השכל-
- הנה זה הוא סוג של חכמים בעלי העיון.
ואם היה אותו השפע על שני הכוחות יחד כלומר: ההגיוני והמדמה כמו שביארנו וביאר גם זולתנו מן הפילוסופים, והיה המדמה בתכלית השלמות היצירתית
- הנה זה הוא סוג הנביאים.
ואם היה השפע על המדמה בלבד, ויהיה ההגיוני מוגבל בין מעיקר היצירה או מחמת מיעוט הכשרה-
- הרי הסוג הזה הם מנהיגי המדינות מייסדי החוקים , והקוסמים והמנחשים , ובעלי החלומות הצודקים, וכן עושי הפלאות על ידי התחבולות המופלאות ומעשי הלהטים על אף שאינם חכמים, הם כולם מן הסוג הזה השלישי.
וממה שאתה צריך לדעת ברור, הוא, שמקצת אנשי הסוג הזה השלישי יתחדשו להם דמיונות מופלאים וחלומות והפתעות בהקיץ כעין מראה הנבואה, עד שמדמים לעצמם שהם נביאים, ויתפלאו מאוד במה שהם משיגים מאותם הדמיונות, וחושבים שהושגו להם מדעים שלא על ידי לימוד, ויבואו בבלבולים גדולים בעניינים הנעלים העיוניים , ומתערבבים אצלם הדברים האמיתיים בדברים הדמיוניים תערובת מתמיהה , כל זה מחמת חוזק המדמה וחולשת ההגיוני, והיותו אין בו מאומה כלל , כלומר: שלא יצא אל הפעל. [רמט]
וידוע שיש בכל סוג משלשת הסוגים הללו הבדלים רבים מאוד בין אדם לחברו .
וכל סוג משני הסוגים הראשונים נחלק לשני חלקים כמו שביארנו, והוא שהשפע המגיע אל כל סוג מהם יהיה:
-או בכדי להשלימו לא יותר,
- או בכדי שיועדף על שלמותו מה שישלים בו זולתו.
והנה הסוג הראשון והם החכמים פעמים יהיה השופע על הכוח ההגיוני של אחד מהם בכדי לעשותו בעל מחקר והבנה וידע ויבחין, ולא יתעורר ללמד לזולתו ולא לחבר ספר ולא ימצא תשוקה לכך, ואין לו יכולת לזה. ויש שיהיה השופע עליו בכדי לעוררו בהכרח לחבר וללמד.
כך הוא המצב בסוג השני: יש שיבואהו מן החזון בכדי שלמות אותו הנביא לא יותר, ויש שיבואהו ממנו מה שגורם לו לקרוא לבני אדם וללמדם ולהשפיע עליהם משלמותה. והנה נתבאר לך כי אלמלא שלמות עודפת זו לא נתחברו המדעים בספרים, ולא קראו הנביאים לבני אדם אל מדעי האמת, לפי שאין חכם מחבר דבר לעצמו ללמד את עצמו מה שכבר ידע * , אלא טבע השכל הזה כך הוא, שהוא שופע תמיד ומתפשט מצד מקבל אותו השפע למקבל אחר אחריו, עד שיסתיים באדם שאי אפשר שיעבור ממנו אותו השפע , אלא יביא לו שלמות בלבד, כפי שהמשלנו באחד מפרקי מאמר זה .
וטבע הדבר הזה מחייב למי שהגיע לו כמות עודפת זו מן השפע, שיקרא לבני אדם בהכרח, יקבלו ממנו או לא יקבלו, ואפילו יינזק בגופו, ואף מצאנו נביאים שקראו לבני אדם עד שנהרגו , ואותו השפע האלוהי מעוררם ואינו מניחם לנוח ולא לשקוט כלל, ואפילו יארעו להם צרות, ולפיכך תמצא ירמיה עליו השלום, ביאר כי כאשר סבל מהשפלת אותם המורדים והכופרים שהיו בזמנו חשב לכבוש נבואתו ולא לקרוא להם אל האמת אשר מאסוהו, ולא יכול על כך, אמר, כי היה דבר ה' לי לחרפה ולקלס כל היום ואמרתי לא אזכרנו ולא אדבר עוד בשמו והיה בלבי כאש בוערת עצור בעצמותיי ונלאתי כלכל ולא אוכל . וזהו עניין דברי נביא אחר אד' אלוהים דבר מי לא ינבא .
דע זאת.
הערות:
הערת המתרגם: לשון רבים.
הערת המתרגם: כלומר: ביתר השלמויות.
הערת המתרגם: "יכון מדברא בגירה" וכפי שתרגמתי. כי גם להיות מונהג צריך תבונה. וכדברי ר' טרפון תמה אני אם יש בדור הזה מי שמקבל תוכחת. ערכין טז ב. ור"ש נדמה לו שיש טעות "ותקן" מלבו בהתאם לאמור לעיל וכתב "אלא כשיעור שיהיה מנהיג בו עצמו לא זולתו" ואינו נכון.
הערת המתרגם: בר"ש השמיט מן "והמדמה כמו שביארנו " עד כאן. וטעה בין שתי תיבות דומות.
הערת המתרגם: כלומר: שאיו בו מגרעת אורגנית, וכדלעיל בפרק לו.
הערת המתרגם: אפשר: מייסדי הדתות.
הערת המתרגם: כשהם עצמם תועים. אבל אותם הרמאים המתעים אינם בסוג זה.
הערת המתרגם: תרגמתי כן בעקבות רס"ג שתרגם בלהטיהם - בכ'פיהם. וזו בודאי כוונת רבנו. ובר"ש "והמלאכות הנעלמות".
הערת המתרגם: "דהשאת" ובר"ש "וטרופים" וברי"ח "ובעתות" ולפיכך חשב שטיינשניידר בפרושו למאמר הייחוד עמ' שהדברים אמורים נגד מחוקק האסלאם.
הערת המתרגם: "ט'ן" מעלים על לבם דבר שאינו אמת. כלומר: שאומרים דברים עיוניים שיש בהם מן האמת משהו, אבל ללא יסוד וללא בסיס אלא כעין קליטה מן האויר.
הערת המתרגם: בר"ש "ערוב נפלא" ולדעתי אינו נכון כאן.
הערת המתרגם: כלומר: לא לומד ולא הודרך כדי שיצא אל הפעל, [רמט]
הערת המתרגם: אפשר: הסוגים הללו יתרונות רבים מאוד זה על זה.
הערת המתרגם: "ידעו" וכלשון הכתוב: ויקרא שם אברם בשם ה'.
* . ראה באיגרתו של רבנו לתלמידו ר' יוסף, מהדורתי קטע ב, שכתב שהוא חבר את ספרו משנה תורה לו לעצמו כדי להתפנות מן החקירה והחיפוש למה שיזדקק לו ולעת הזקנה, אין הדברים הללו אלא מתוך ענותנות יתירה.
הערת המתרגם: אפשר: וימשך.
הערת המתרגם: אל אחרים.
הערת המתרגם: לעיל בפרק יא מחלק זה.
הערת המתרגם: ראה דברי הימים ב כד כא.
הערת המתרגם: בר"ש "השתדל לסתום".
הערת המתרגם: ירמיה כ ח-ט.
הערת המתרגם: בר"ש "האחרון" וטעות הוא.
הערת המתרגם: עמוס ג ח.
<h2>פרק [לח]</h2>
דע כי יש בכל אדם כוח אומץ בהחלט, ואלמלי כך לא היה מתעורר במחשבתו לדחות מה שמזיק לו. וכוח זה בכוחות הנפשיים לדעתי דומה לכוח הפולט בכוחות הטבעיים .
וכוח האומץ הזה משתנה בתוקף ובחולשה כשאר הכוחות, עד שאתת מוצא מבני אדם שהוא אמיץ נגד אריה , ומהם הנס מפני העכבר, ותמצא יחיד היוצא נגד צבא ונלחם בהם , [רנ] ותמצא אשר אם צעקה עליו אשה רועד ופוחד.
והכרחי שתהא שם גם הכנה מזגית מעיקר היצירה , ויתווסף הדבר ויוצא מה שבכוח על ידי ההפעלה ולפי השקפה מסוימת , וכך גם יחסר בחוסר ההפעלה וכפי השקפה מסוימת . ומגיל הילדות הוכר לך בנערים תגבורת כוח זה בהם או חולשתו .
וכך זה כוח התפישה הוא מצוי בכל אדם ומשתנה במיעוט וריבוי, ובפרט בדברים אשר יש לאדם בהם התעניינות מרובה ומחשבתו משוטטת בהם, עד שתמצא בלבך כי פלוני כבר אמר כך או עשה כך בעניין פלוני , ויהיה הדבר כך.
ותמצא מבני אדם מי שהשערתו ותפישתו חזק מאוד וקולע, עד שאפשר שאינו מדמה בדבר שיהיה, אלא אם כן יהיה כפי שדמה, או יהיה מקצתו. וגורמי דבר זה מרובים, מנסיבות מספר בעבר ובעתיד ובהווה, אלא שמרוב חוזק התפישה הזו תסקור המחשבה את כל אותן הנסיבות ויסיק מהן בזמן קצר מאד, עד שאפשר לחשוב כי זה לא במשך זמן.
ובכוח זה מפתיעים מקצת בני אדם בהגדת עתידות מפליאות.
והכרחי שיהו שני כוחות הללו בנביאים חזקים מאד, כלומר: כוח האומץ וכוח התפישה , ובעת שפע השכל עליהם יתחזקו שני כוחות הללו מאוד מאד עד שיגיע הדבר למה שכבר ידעת, והוא שניגש האדם הבודד במטהו נגד מלך עצום להציל אומה מתחת שיעבודו, ולא חת ולא נבהל ממנ,ו כיון שנאמר לו כי אהיה עמך .
וגם מצב זה משתנה בהם, אבל הכרחי שיהא שם,
כמו שנאמר לירמיה אל תירא מפניהם וגו' ואל תחת מפניהם וגו' הנה נתתיך היום לעיר מבצר וגו' ,
וליחזקאל נאמר אל תירא מהם ומדבריהם .
וכך תמצא את כולם עליהם השלום בעלי אומץ חזק. וגם ביתרון כה התפישה בהם מגידים העתידות במותרות, ומשתנה הדבר גם בהם כפי שידעת.
ודע כי הנביאים האמיתיים יהיו להם השגות עיוניות בלי ספק שלא יוכל האדם בעיון הפשוט להשיג הטעמים אשר מהם נתחייבה אותה המסקנה.
וכעין זה מה שהם מודיעים דברים אשר לא יוכל האדם בכוח ההשערה והתפישה הכלליים בלבד להגיד אותם, לפי שאותו השפע עצמו אשר שפע על הכוח המדמה והביאו לידי שלמות עד שהושג מפעולותיו שמודיע את מה שיהיה, ומשיגם כאלו הם דברים שחשו אותם החושים והגיעו אל המדמה הזה מצד החושים, הוא גם מביא לידי שלמות פעולת הכוח ההגיוני עד שיהא מפעולותיו שידע דברים אמיתיים במציאות, ותהיה לו השגה זו כאילו השיגם על ידי הקדמות עיוניות .
זהו האמת אשר ראוי לסבור אותו מי שמעדיף להיות כנה עם עצמו , לפי שכל הדברים מעידים זה על זה ומוכיחים זח את זה , וזה ראוי להיות בכוח ההגיוני עוד יותר, כי אמתת שפע השכל הפועל [רנא] אינו אלא עליו, והוא מוציאו לפועל , ומן הכוח ההגיוני יגיע השפע למדמה, והיאך יתכן שתגיע שלמות המדמה לידי רמה זו והיא השגת מה שלא בא לו מן החושים, ולא תגיע כמותה להגיוני והיא השגת מה שלא השיגה בהקדמות ולמידת דבר מתוך דבר ותבונה, וזו היא אמתת עניין הנבואה, ואותם הרעיונות הם אשר מתייחד בהם ההיגד הנבוא.
והתניתי באמרי 'הנביאים האמיתיים', כדי להשתחרר מאנשי הסוג השלישי אשר אין להם הגיוניות כלל ולא חכמה אלא דמיונות והשערות בלבד.
ואפשר שהם כלומר מה שמשיגים אותם האנשים, אינם אלא רעיונות שהיו להם ונשארו רשמיהם חקוקים בדמיונם עם כל מה שבכוח המדמה שלהם. וכאשר רוקנו דמיונות רבים ובטלום נשארו רשמי אותם הרעיונות לבדם ונגלו להם, וחשבום דבר שהופיע ועניין שבא מבחוץ.
והרי הם דומים לדעתי לאדם שיש לו בביתו אלפי בעלי חיים , ויצא כל מי שהיה באותו הבית פרט לאחד שהוא היה מכלל מי שהיה בבית. וכאשר נשאר אדם זה עם אותו האחד לבדו, נדמה לו כי עתה בא אליו לבית, ואין הדבר כן, אלא הוא מכלל מי שלא יצא.
ומקום זה מן המקומות המטעים המאבדים, ורבים אבדו בו מאותם שרצו להבחין .
ולפי זה תמצא אנשים שבררו השקפותיהם בחלומות שראו, ודימו כי אותו שנראה להם בחלום הוא דבר זולת ההשקפה שהיו סוברים אותה או שמעוה בהקיץ .
ולפיכך ראוי שלא לשים לב למי שלא שלם כוחו ההגיוני ולא הגיע לתכלית השלמות העיונית, כי אותו אשר הגיע לשלמות העיונית הוא אשר אפשר שהפיג מדעים אחרים בעת שפע השכל האלוהי עליו, והוא אשר הוא נביא באמת, וכבר נאמר זה בפירוש ונביא לבב חכמה , אמר כי הנביא באמת הוא לבב חכמה.
וגם זה ממה שראוי לדעת.
הערות:
הערת המתרגם: "אקפדם" אומץ לגשת לדבר ללא רתיעה. ואין לה קשר עם גבורה. ובהקדמת אבות פ"א הע' תרגמתי "אקראם" עוז. ו"שג'אעה" אומץ. כדי להבחין ביניהן, ובר"ש "כוח וגבורה" וכך תרגם שם את שתי המילים הנ"ל "גבורה" ואינו נכון. ובמקום אחר מצאתי לנכון לתרגם "אקדאם" גישה, בעקבות רס"ג שתרגם ויגש אליו יהודה (בראשית מד יח) "פתקדם".
הערת המתרגם: ראה הקדמת רבנו לאבות הפרק הראשון ד"ה ואחזור לעניננו מהדורתי עמ' שעד.
הערת המתרגם: שופטים יד ו. שמואל א יז לד.
הערת המתרגם: שופטים [רנ] סו טו. שמואל א יד יד.
הערת המתרגם: וראה גם בהקדמת רבנו למסכת אבות תחילת הפרק השמיני מהדורתי עמ' שצו.
הערת המתרגם: התרגול ועשיית מעשי אומץ בפועל וכפי שכתב שם.
הערת המתרגם: היא השקפת רבנו שנתבארה שם שאין שום השפעה למולדות ולמערכות הכוכבים על תכונותיו הנפשיות של האדם. אלא בנין גופו מיזגו וחינוכו הם המעצבים את דמותו. אבל לפי השקפת הוברי שמים ההוזים בכוכבים תכונות האדם מוטבעות במטבעות שאין לו שליטה עליהם. וראה שבת קנו א.
הערת המתרגם: בוצין בוצין מקוטניה יריע. ברכות מח א.
הערת המתרגם: "שיעור" תפישה מהירה וקלה, הרגשה מחשבתית רגישה הקולטת גם תנודות קלות וממרחק רב. ובר"ש "כוח המשער" כנראה מן כמו שיער בנפשו. משלי כג ז. ואיני חושב שהוא נכון.
הערת המתרגם: אף כי טרם שמעת אותו אומר אותם הדברים, אלא שכוח התפישה שלך מקשר ומצרף נסיבות שונות כגון הרגליו והלכי מחשבתו הידועים לך מדיבורים אחרים. ושים לב לדיברי רבנו בהמשך הלשון.
הערת המתרגם: שמות ג יב.
הערת המתרגם: ירמיה א ח.
הערת המתרגם: שם א יז--יח.
הערת המתרגם: יחזקאל ב ו
הערת המתרגם: במה שהוא מצוי בהם במידה מרובה.
הערת המתרגם: אפשר: יושגו.
הערת המתרגם: אפשר: הסיבות.
הערת המתרגם: כגון הספרים שחברו חכמי ישראל שהיו בימי הנביאים מבני יששכר בעניני התכונה. שהם עניינים שבמציאות ונודעו להם מפי הנביאים שלא באותם הדרכים שבהם הגיעו אליהם חכמי המחקר. וראה דברי רבנו בהלכות קדוש החודש פי"ז הל' כד,
הערת המתרגם: "אלאנצאף לנפסה" ובר"ש "להודות באמת".
הערת המתרגם: כלומר: שלמויותיו של [רנא] אדם בשטחים מסויימים יש בהם משום עדות על שלמויותיו בשטחים אחרים. אבל מי שאנו מכירים אותו חסר ידיעה נעדר חכמה ונעקש הגיון, אינו חשוד להיות בעל רוח הקדש וכל שכן נבואה.
הערת המתרגם: ראה גם בהקדמה למסכת אבות סוף הפרק הראשון: ודע שזו הנפש האחת אשר קדם תיאור כוחותיה או חלקיה היא כחומר, והשכל לה צורה. וכו' ע"ש.
הערת המתרגם: אפשר: להנצל, להוציא.
הערת המתרגם: חושבני שיותר נכון לתרגם: מדע.
הערת המתרגם: ומכאן מתחיל רבנו לפקפק גם בכח התפישה או ההשערה שלהם.
הערת המתרגם: אשר שמעום וקלטום מאחרים.
הערת המתרגם: "אשכ'אץ אלחיואן" ובר"ש "אישים מבני אדם".
הערת המתרגם: להיות בעלי הבחנה. ובר"ש "מן המחזיקים עצמם כחכמים". ולפי הבנה זו שגם היא אפשרית היה נכון יותר לתרגם "מאותם הרוצים להתבלט".
הערת המתרגם: שמא רומז רבנו לשאלות מן השמים או שאלות חלום שהיו מקובלים על חכמי צרפת אז?
הערת המתרגם: תהלים צ יב.
<h2>פרק [לט]</h2>
והואיל ודיברנו במהות הנבואה והודענו אמתתה ובארנו כי נבואת משה רבנו נבדלת מנבואת זולתו , לכן אני אומר כי מאותה ההשגה בלבד נתחייבה הקריאה אל התורה, כי קריאה זו של משה רבנו לנו, לא קדמה כמותה לשום נברא ממי שידענוהו מאדם עד לו, ולא באה אחריו קריאה כמותה לאף אחד מנביאנו, וכך יסוד הוא בתורתנו שלא תהיה זולתה לעולם, ולפיכך לפי השקפתנו לא הייתה שם תורה ולא תהיה זולת תורה אחת והיא [רנב] תורת משה רבנו .
פירוש הדבר, כפי מה שנאמר בספרי הנבואה וכפי הנאמר במסורת , הוא, שכל מי שקדם למשה רבנו מן הנביאים, כגון האבות ושם עבר ונוח ומתושלח וחנוך, לא אמר אחד מהם כלל לשום סוג מבני אדם שה' שלחני אליכם וצווני לומר לכם כך וכך, והזהירכם מלעשות כך, ויצווכם לעשות כך.
דבר כזה לא לשון התורה מעיד עליו ולא מסורת אמת אמרתו, אלא כל אלה היה בא להם חזון מאת ה' כמו שביארנו , מי שגבר עליו אותו השפע כגון אברהם, קיבץ בני אדם וקראם על דרך הלימוד וההדרכה אל האמת שהשיג, כמו שהיה אברהם מלמד לבני אדם ומבאר להם בראיות עיוניות שיש לעולם אלוה אחד, ושהוא ברא כל אשר זולתו , ושאין ראוי לעבוד את הצורות הללו ולא שום דבר מן הנבראים, וכורת ברית עם בני אדם על כך, ומושכם בדברי הטפה נעימים ומטיב להם , לא שאמר להם אי פעם ה' שלחני אליכם וצווני והזהירני . ואפילו כאשר נצטווה במילה, והוא ובניו ובני ביתו מלם, ולא קרא את בני אדם לכך בצורת קריאה נבואית, הנך רואה לשון התורה בו כי ידעתיו וגו' , הנה ביאר כי על דרך הצוואה בלבד היה עושה.
וכן יצחק ויעקב ולוי וקהת ועמרם באופן זה היו קוראין את בני אדם . וכן תמצא חכמים אומרים בנביאים שקדמו לו, בית דינו של עבר, בית דינו של מתושלח , מדרשו של מתושלח - , כולם עליהם השלום היו נביאים מלמדים לבני אדם, באופן שהם היו מורים ומלמדים ומדריכים, לא שאמרו ויאמר ה' אלי דבר אל בני פלוני, כך היה הדבר לפני משה רבנו.
אבל משה רבנו כבר ידעת מה שנאמר לו, ומה שאמר, ודברי כל העם לו היום הזה ראינו כי ידבר אלוהים וגו' .
אבל כל נביא ממנו שבא אחרי משה רבנו, כבר ידעת לשון משאות כולם, ושהם היו במעמד מוכיחים לבני אדם, וקוראין אותם לתורת משה, מאיימין על הנוטה ממנה, ומבטיחים מי שהתמיד אחריה.
וכך אנו סוברים שכך הדבר תמיד, כמו שאמר לא בשמים היא וגו' לנו ולבנינו עד עולם , וכך צריך להיות, כי הדבר השלם בתכלית האפשרית במינו, לא יתכן שימצא זולתו במינו כי אם פחות מאותה השלמות , או בהגזמה או בגירעון . כמו המזג המאוזן אשר הוא תכלית איזון אותו המין, הרי כל מזג שאינו כמו אותו האיזון יהיה בו תוספת או גירעון .
כך הדבר בתורה הזו כמו שביאר את איזונה ואמר חוקים ומשפטים צדיקים , וכבר ידעת כי עניין צדיקים מאוזנים . לפי שהם עבודות שאין בהם טורח ולא גירעון כנזירים והמתבודדים בהרים ודומיהם, ולא יתור [רנג] המביא לידי תאוותנות וזללנות עד שתגרע שלמות האדם במידותיו ועיונו כמו שאר חוקי העמים הקדמונים.
וכאשר נדבר במאמר זה בטעמי המצוות יתבאר לך מצדקה וחכמתה מה שראוי להתבאר, ולפיכך נאמר בה תורת ה' תמימה . אבל מי שמדמה כי עולה כבד וקשה ושיש בה סבל , כל זה טעות בהתבוננות. ולקמן אבאר קלותה באמת אצל השלמים, ולפיכך אמר מה ה' אלוהיך שואל מעמך וגו' ואמר המדבר הייתי לישראל וגו' .
אלא שכל זה ביחס לחסידים. אבל אנשי העושק והכעס וההשתלטות הרי המזיק והקשה ביותר אצלם, שיהא שם שופט שימנע את ההשתלטות. וכן התאוותנים השפלים, הקשה ביותר עליהם היא מניעת ההפקרות בזנות, והפעלת העונשים בעושיהם. וכך כל בעל מגרעת נראה לו כי מניעת הרע שהוא מעדיפו כפי מגרעתו המידותית טורח עצום.
ואין לשקול קלות התורה וקשייה לפי שאיפותיו של כל מושחת שפל בעל מגרעות מידותיות, אלא נבחנים לפי השלם שבבני אדם אשר מטרת התורה הזו שיהו כל בני אדם אותו האדם .
ולכן תורה זו בלבד היא אשר אנו קוראים אותה תורה אלוהית, אבל כל שזולתה מן ההנהגות המדיניות כחוקי היוונים והזיות ה"צאבה", וזולתם, כל אלה מפעולות אנשים מנהיגים לא נביאים כמו שביארתי כמה פעמים.
הערות:
הערת המתרגם: בפרקים לו-לז-לח,
הערת המתרגם: לעיל בפרק לה.
הערת המתרגם: שאינה באמצעות המדמה, ושאין אנו יכולים להשיג את אמתת מהותה וכמו שכתב גם בסנהדרין פ"י מ"א היסוד השמיני. מהדורתי עמ' ריד.
הערת המתרגם: אשר נקראנו לקבל עלינו את החוקים והמשפטים האלה הכתובים בספר התורה הזה.
הערת המתרגם: והוא היסוד [רנב] התשיעי משלש עשרה יסודות התורה שקבע רבנו בפירושו לסנהדרין פ"י מ"א ראה שם מהדורתי עמ' רטו. כי בנדפס שובש היסוד הזה לגמרי. וביתר הרחבה כתב בהלכות יסודי התורה פ"ט הל' א. וראה גם איגרת תימן מהדורתי בשליש אחרון של קטע א.
הערת המתרגם: ראה לעיל פרק ל הע' ובר"ש "בקבלה".
הערת המתרגם: לעיל בסמוך פרק לח. ובמקצתם כוונת רבנו גם על הדחף הנפשי הדוחף את האדם ללמד להדריך ולהטיף כאמור שם.
הערת המתרגם: אפשר: כל מה שזולתו.
הערת המתרגם: ראה גם בהלכות עבודה זרה פ"א הל' ג. ובראשית רבה פרשה מג ח.
הערת המתרגם: ראה גם לעיל ח"א פרק סג והע' .
הערת המתרגם: בראשית יח יט.
הערת המתרגם: ראה הלכות מלכים ומלחמותיהם פ"ט הל' א.
הערת המתרגם: איני יודע היכן, וראה מכות כג ב. עבודה זרה לו ב.
הערת המתרגם: גם זה איני יודע היכן. וראה בראשית רבה פרשה סג ז.וטו.
הערת המתרגם: דברים ה כא.
הערת המתרגם: מישראל. ולפי כ"י ס, "ממי שבא" לכלול הכל.
הערת המתרגם: תרגמתי כן בעקבות רס"ג שתרגם משא - "קצה". ובר"ש "דברי עניניהם כולם" ולא דק,
הערת המתרגם: אפשר: בדרגת.
הערת המתרגם: אפשר: הסוטה. ובר"ש "מייעדים רע למניח אותה".
הערת המתרגם: דברים ל יב.
הערת המתרגם: שם כס כח.
הערת המתרגם: השוכוה גן השכלים לר' נתנאל בר' פיומי פרק ו, מהדורתי עמ' קכא.
הערת המתרגם: אפשר: ביתור או בחסור.
הערת המתרגם: כי לא יתכן ואין במציאות שני דברים ממין אחד שונים זה מזה ושניהם בתכלית האיזון.
הערת המתרגם: דברים ד ח.
הערת המתרגם: ראה גם הקדמתו לאבות הפרק הרביעי ד"ה אבל מה שעשו, מהדורתי עמ' שפב. וראה גם הלכות דעות פ"א ה'ל ד: הדרך הישרה היא מידה בינונית שבכל דעה ודעה מכל הדעות שיש לו לאדם והיא הדעה שהיא רחוקה משתי הקצוות ריחוק שווה ואינה קרובה לא לזו ולא לזו.,. ומצווים אנו ללכת [רנג] בדרכים המלו הבינונים והם הדרכים הטובים שנאמר והלכת בדרכיו.
הערת המתרגם: בר"ש "ולא טורח בהם ולא תוספת כעבודת המתבודד בהרים הפורש עצמו מן הבשר והיין ודברים רבים מצרכי הגוף ובטלטול לעבודה וכיוצא בהם. ולא חסרון שיביא אל זוללות ואל שטיפה בזימה עד שיחסר שלמות האדם" ואין מכל הדברים הללו מאומה במקור.
הערת המתרגם: אפשר: מאזונה.
הערת המתרגם: תהלים יט ח,
הערת המתרגם: "קשה להיות יהודי".
הערת המתרגם: בפרק מ.
הערת המתרגם: דברים י יב.
הערת המתרגם: ירמיה ב לא.
הערת המתרגם: האדם השלם.
חלק שני
<h2>פרק [מ]</h2>
כבר נתבאר היטב כי האדם מדיני בטבע , ושטבעו שיהא בתוך חבורה, ואינו כשאר בעלי החיים אשר אין לו הכרח להיות בחבורה * .
ומחמת ריבוי ההרכב במין הזה לפי שהוא מורכב אחרון כפי שידעת , רב ההבדל בין יחידיו, עד שאפשר שלא תמצא שני אחדים תואמים במין ממיני המידות כלל, אלא כמו שתמצא צורתם החיצונית תואמת . וטעם הדבר שינוי המזג, ואז ישתנו החומרים וישתנו גם המקרים הניספחים לצורה, כי לכל צורה טבעית מקרים מסוימים מיוחדים נספחים לה, מלבד המקרים הנספחים לחומר.
ואין כמו השוני הזה האישי העצום מצוי באף אחד ממיני בעלי החיים, אלא השוני בין אישי כל מין קרוב זה לזה, פרט לאדם שאתה תמצא שני אחדים ממנו כאילו הם משני מינים בכל מידה ומידה, עד שתמצא אכזריות אחד מגעת עד כדי לשחוט צעיר בניו מרוב הכעס, ואחר יחמול על הריגת פשפש או אחד הרמשים ותרך נפשו לכך, וכך ברוב המקרים.
וכיון שהיה טבעו מחייב שיהא באישיו השוני הזה והחברה הכרחית לטבעו, לא יתכן בשום אופן [רנד] שתצלח חברתו כי אם על ידי מנהיג בהחלט, יאזן את פעולותיהם, וישלים את החסר, ויחסר את המרובה , וינהיג מעשים ומידות שיעשו אותם כולם כפי נוהג אחיד תמיד, עד שיעלם השוני הטבעי בריבוי התיאום המוסכם, ותהיה החברה תקינה .
ולפיכך אני אומר כי התורה ואף על פי שאינה טבעית, יש לה מבוא בעניין הטבעי , והייתה מחכמת הבורא בקיום המין הזה כיון שרצה מציאותו, שנתן בטבעו שיהא לאישיו כוח הנהגה. ולכן, מהם מי שהוא עצמו אשר הודע באותה ההנהגה והוא הנביא או מחוקק החוקים , ומהם מי שיש בידו הכוח לחייב בעשיית מה שקבעו ההם והנהייה אחריו והוצאתו אל הפעל, והם המלך המחזיק באותם החוקים, וטוען הנבואה המחזיק בתורת הנביא אם כולה ואם מקצתה, ויהיה החזיקו במקצת ועזיבתו המקצת, או מפני שזה יותר קל לו, או כדי לעשות רושם שהדברים האלה נאמרו לו בנבואה ואינו נוהה בהם אחר זולתו מתוך קנאה.
כי יש מבני אדם מי שאוהב שלמות מסוימת ונהנה בה וחושקה, ורוצה שיחשבוהו בני אדם שיש בו אותה השלמות על אף שהוא יודע שאין בו שלמות, כפי שאתה רואה רבים טוענים לעצמם שיר של זולתם ומייחסים אותו לעצמם. וכך נעשה במקצת חיבורי אנשי המדע ובחלקי מדע רבים, שמגיע לידי אדם מקנא חסר יכולת דבר שחידשו זולתו, וטוען שהוא חידשו.
כך אירע גם בשלמות הזו הנבואית, לפי שאנו מוצאים בני אדם טענו את הנבואה ואמרו מה שלא נאמר בנבואה מאת ה' כלל כגון צדקיה בן כנענה , ומצאנו אנשים שטענו את הנבואה ואמרו דברים שאמרם ה' בלי ספק, כלומר: שהם נאמרו בנבואה אבל לזולתם, כגון חנניה בן עזור , ויחסום לעצמם ונתהדרו בהם.
וידיעת כל זה והבחנתו פשוט מאד, ואני אבאר לך כל זה עד שלא יישאר לך ספק בדבר, ויהיה בידך קנה מידה תבחין בו בין טכסיסי החוקים הנחקקים, ובין טכסיסי התורה האלוהית, ובין טכסיסי מי שלקח דבר מדברי הנביאים וטוען שנאמר לו ומייחסו לעצמו.
והנה החוקים אשר ביארו מחוקקיהם שהם חוקים שחקקום מבינתם, אינך צריך על כך ראיה, כי עם הודאת היריב אין צורך לראיה .
אלא רצוני להודיעך את הטכסיסים אשר טוענים בהם שהם נבואיים, ויש מהם נבואיים באמת כלומר: אלוהיים, ומהם שהם חוקקום, ומהם ייחסום לעצמם .
כל זמן שתמצא תורה מסוימת אשר כל תכליתה וכל מטרת בעליה אשר תכנן פעולותיה אינו אלא תקינות המדינה ומצביה ומניעת העושק והאלימות ממנה, ולא יהיה בה כלל נטיות אל הדברים העיוניים, ולא פנייה לשלמות הכוח ההגיוני, ואין בה שימת לב להשקפות אם נכונות או רעועות , אלא כל המטרה תקינות מצבי בני אדם זה עם זה [רנה] באיזה אופן שיהיה, ושישיגו אושר מסוים משוער כפי השקפת אותו המחוקק, תדע שאותה התורה נחקקה בידי אדם, ומחוקקה כפי שאמרנו מאנשי הסוג השלישי , כלומר: השלמים בכוח המדמה בלבד.
וכאשר תמצא תורה שכל טכסיסיה להביט במצעה על תקינות המצבים הגופניים וגם בתקינות הדעות, ונותנת הדגשתה למתן השקפות נכונות בה' יתעלה תחילה, ובמלאכים, ורצונה להחכים את האדם ולהבינו ולהעירו עד שידע את כל המציאות כפי הצורה האמיתית , תדע שאותו הטכסיס מאתו יתעלה ושאותה התורה אלוהית.
ונשאר לך לדעת האם הטוען אותה הוא השלם אשר נתנבא בה, או שהוא אדם שטען אותם הדברים ויחסם לעצמו.
ואופן בחינת הדבר הוא לבחון שלמות אותו האדם ולהתחקות על פעולותיו ולהתבונן בהליכותיו, והסימן הגדול הוא עזיבת התענוגות הגופניים והזילזול בהם, כי זו ראשית דרגות בעלי החכמה, כל שכן הנביאים, ובפרט החוש אשר הוא חרפה לנו כפי שהזכיר אריסטו , קל וחומר טינוף התשמיש שבו, ולפיכך גינה ה' בו כל טוען כדי שיתברר האמת לאנשי האמת ולא יתעו ולא יטעו.
הלא תראה צדקיה בן מעשיה ואחאב בן קוליה היאך טענו את הנבואה ונמשכו אחריהם בני אדם, ובאו בדברי נבואה שנאמרה לזולתם, ושקעו בגיעול תאוות המשגל עד שניאפו עם נשי חבריהם ותלמידיהם, עד אשר פרסמם ה' כמו שגילה קלון זולתם , ושרפם מלך בבל, כמו שבאר ירמיה ואמר, ולקח מהם קללה לכל גלות יהודה אשר בבבל לאמר ישימך ה' כצדקיהו וכאחאב אשר קלם מלך בבל באש יען אשר עשו נבלה בישראל וינאפו את נשי רעיהם וידברו דבר בשמי שקר אשר לא ציויתים ואנכי היודע ועד נאם ה' .
והבן מטרה זו.
הערות:
הערת המתרגם: לעיל ח"ה פרק עב ד"ה ודע כי כל זה אשר אמרנו. וראה גם לקמן ח"ג פרק כז.
הערת המתרגם: אריסטו, במידות ספר א פרק ז . ופוליטיקה ספר א פרקים ז-ח.
* . ואותם הבודדים מבעלי החיים אשר חייהם חיי חברה כגון הדבורים לא הובאו בחשבון בשל מיעוטם הזעום.
הערת המתרגם: שנברא בשישי אחרי הכל. ראה בראשית א כו. וראה לעיל פרק ל מחלק זה ד"ה וכבר ידעת אתה המעיין.
הערת המתרגם: כלומר: כנדירות מציאות שוויון בפרצופיהם אם אפשר שימצא, כך נדירות מציאות שוויון בדעותיהם.
הערת המתרגם: למהות הצורה הטבעית ראה לעיל ח"א פרק א.
הערת המתרגם: "בקה". וכך תרגם רבנו בתרומות פ"ח מ"ב, ובר"ש "כנה" ואינו נכון.
הערת המתרגם: אפשר: ביחידיו. והכוונה בכל פרט ופרט מיחידי המין האנושי.
הערת המתרגם: הכוונה יעודד הגברת פעולות [רנד] חיוביות ויגביל ויגדיר פעולות שליליות של יחידים או ציבור.
הערת המתרגם: אפשר: ויקבע.
הערת המתרגם: אפשר: ויהיה מצב החברה תקין.
הערת המתרגם: כלומר: אף על פי שאינה יצירת אנוש התחשבה הרבה בתקינות חיי החברה של האדם, ולא הצטמצמה לתקינות האדם מבחינה נפשית מחשבתית בלבד, במילים אחרות לא רק שדאגה לחיי העולם הבא של הפרט אלא גם לחיי העולם הזה. ושמא רומז רבנו בדבריו אלה נגד דעה הנפוצה אצל חכמי יוון הקדמונים שהחוק הוא נגד הטבע. ראה פרוטאגורס לאפלטון מהדורת סימון עמ' , ובהערה שם.
הערת המתרגם: הנביא באמצעות החזון, והמחוקק על ידי הדחף הנפשי לכך, וכדלעיל פרק לז.
הערת המתרגם: כלומר: הנביא או המחוקק, ובר"ש "מה קוציווה הנביא ההוא" ואינו נכון.
הערת המתרגם: כלומר: שעזיבת המקצת באה כדי לטשטש מקור הדברים.
הערת המתרגם: "יעג'בה" מחבב, רצוי לו. ובר"ש "ייטב בעיניו" וגם זה טוב.
הערת המתרגם: ראה מלכים א כב יא והלאה.
הערת המתרגם: ראה ירמיה כה. ועל שני אלה צדקיה וחנניה ראה סנהדרין פט א.
הערת המתרגם: "נאמוס" מילה שהובאה לערבית משפה זרה, והוראתה תורה, מערכת חוקים, דת. והעדפתי לתרגם "טכסיס" שהיא אמנם מלה זרה בעברית, בעקבות הרב המאירי שמשתמש בה רבות לענין זה בפירושיו ובחידושיו לש"ס, ור"ש תרגם "הנימוסים" וגם זה נאה בעקבות לשון המשנה בגיטין פ"ו מ"ה.
הערת המתרגם: כפי הכלל "הודאת בעל דין כמאה עדים" גטין מ, ב. קדושין סה ב, בבא מציעאה ג ב.
הערת המתרגם: בר"ש "ומהם שיאמר אומרם שהוא אמרם מלבו ולקחם מזולתו" ואין [רנה] צורך לכל זה.
הערת המתרגם: "סקימה" מחלה הממיתה, טרפות. ובר"ש "עלולות".
הערת המתרגם: לעיל פרק לז מחלק זה.
הערת המתרגם: לא כתורת ה"מתכלמין" שיש בה "היפוך סדרי בראשית" כלשון רבינו לעיל ח"א פרק עא.
הערת המתרגם: וכדלעיל פרק לו מחלק זה הע'
הערת המתרגם: "פצ'ח" ובר"ש "עבר ופירסם".
הערת המתרגם: כלומר: גילה קלון אותו הלהוט בנאפופים ועם זאת טוען את הנבואה.
הערת המתרגם: אפשר: בשפלות.
הערת המתרגם: שמא רומו רבנו לישו כפי שמסרו חז"ל בסוטה מז א (במושמטות) אמר ר' יהוידע בן פרחיה כמה נאה אכסנאי זו, אמר לו ישו ר' עיניה טרוטות, אמר לו רשע בכך אתה עוסק, אפילו ארבע מאה שיפורי ושמתיה.
הערת המתרגם: ירמיה כט כב-כג. וראה סנהדרין צג א.
<h2>פרק [מא]</h2>
איני צריך לבאר החלום מה הוא .
אבל המראה, והוא אמרו במראה אליו אתוודע , והוא הנקרא מראה הנבואה , ונקרא גם יד ה' והוא נקרא גם מחזה , הוא מצב מחריד ומפחיד שיארע לנביא בהקיץ , כמו שנתבאר בדניאל, באומרו ואראה את המראה הגדולה הזאת, ולא נשאר בי כוח, והודי נהפך עלי למשחית ולא עצרתי כוח, ואמר ואני הייתי נרדם על פני ופני ארצה , אבל דיבור המלאך עמו והעמידו אותו - כל זה במראה הנבואה , [רנו] ובכגון מצב זה נשבתים גם החושים מפעולתם, ויבוא אותו השפע לכוח ההגיוני, ויושפע ממנו על המדמה, ויגיע לשלמות ויפעל פעולתו .
ויש שמתחיל החזון במראה הנבואה, ואחר כך תגדל אותה החרדה וההתפעלות העצומה הנספחת לשלמות פעולת המדמה, ואז יבוא החזון, כמו שנאמר באברהם אשר נאמר בתחילת אותו החזון היה דבר ה' אל אברהם במחזה , וסופו ותרדמה נפלה על אברם וגו' ואחרי כן ויאמר לאברם וגו' .
ודע, שכל מי שנזכר מן הנביאים שבא לו החזון, יש מהם שמייחס אותו למלאך, ומהם מי שמייחס אותו לה' ואף על פי שהיה זה על ידי מלאך בלי ספק, וכבר דיברו חכמים ז"ל על כך ואמרו ויאמר ה' לה על ידי מלאך .
ודע, שכל מי שנאמר בו בכתוב שדיבר עמו מלאך, או שנאמרו לו דברים מאת ה', לא יהיה זה בשום פנים כי אם בחלום או במראה הנבואה. וכבר נאמרה הודעה על הדברים המגיעים אל הנביאים כפי שהתבטא הדבר בספרי הנבואה על ארבע צורות.
הצורה הראשונה יאמר הנביא בפירוש, שאותו הדיבור היה מן המלאך בחלום או במראה.
והצורה השנית שיזכיר דבור המלאך אליו בלבד, ולא יפרש שזה היה בחלום או במראה, מתוך הסתמכות על מה שכבר ידוע שאין חזון כי אם על אחד משני האופנים, במראה אליו אתוודע בחלום אדבר בו .
והצורה השלישית היא שלא יזכיר מלאך כלל, אלא ייחס את הדבור לה' שהוא אמרו לו, אלא שיפרש שנאמרו לו אותם הדברים במראה או בחלום).
והצורה הרביעית שיאמר הנביא דבר מוחלט כי ה' דיבר עמו או אמר לו פעל או עשה או אמור כך, מבלי לפרש לא הזכרת מלאך ולא הזכרת חלום, מתוך הסתמכות על מה שכבר נודע באופן עקרוני שאין נבואה ולא חזון באים כי אם בחלום או במראה ועל ידי מלאך.
והנה מה שבא כפי הצורה הראשונה, הוא כגון אמרו ויאמר אלי מלאך האלוהים בחלום , ויאמר אלוהים לישראל במראות הלילה , ויבא אלוהים אל בלעם , ויאמר אלוהים אל בלעם .
ואשר בא כפי הצורה השניה, הוא כגון אמרו ויאמר אלוהים אל יעקב קום עלה בית אל , ויאמר לו אלוהים שמך יעקב , ויקרא אליו מלאך ה' מן השמים , ויקרא מלאך ה' לאברהם שנית וגו' , ויאמר אלוהים לנח , וידבר אלוהים אל נח .
אבל מה שבא כפי הצורה השלישית הוא כגון אמרו היה דבר ה' אל אברם במחזה וגו' .
אבל מה שבא כפי הצורה הרביעית הוא כגון אמרו ויאמר ה' אל אברם , ויאמר ה' אל יעקב שוב אל ארץ אבותיך , ויאמר ה' אל יהושע ויאמר ה' אל גדעון , וכן מה שאומרים רובם ויאמר ה' אלי , ויהי דבר ה' אלי , ודבר ה' היה , והנה דבר ה' אליו , היה היה דבר ה' , תחילת דבר ה' בהושע , הייתה עלי יד ה' , וכיוצא בזה הרבה מאד.
הרי כל הנאמר באחת מארבע צורות אלה, הוא נבואה ואומרו נביא.
אבל מה שנאמר בו ויבא אלוהים אל פלוני בחלום הלילה, אין זה נבואה כלל ולא [רנז] אותו האיש נביא, כי ענינו שבאה הערה מאת ה' לאותו האדם, ובאר לנו שאותה ההערה הייתה בחלום, כי כמו שמסבב ה' תנועת אדם זה למען הצלת אדם אחר או השמדתו , כך סבב התחדשות דברים שרצה שיתחדשו במראה חלום.
כי אין לנו ספק שלבן הארמי רשע גמור וגם עובד עבודה זרה, ואבימלך אף על פי שהיה איש צדיק בעמו הרי כבר אמר אברהם אבינו על ארצו וממשלתו רק אין יראת אלוהים במקום הזה , ונאמר בכל אחד מהם כלומר: לבן ואבימלך, ויבא אלוהים אל אבימלך בחלום הלילה , וכך בלבן בחלום הלילה .
דע זאת, והתבונן ההבדל בין אומרו ויבא אלוהים לבין אומרו ויאמר אלוהים, ובין אומרו בחלום הלילה לבין אומרו במראות הלילה.
ונאמר ביעקב ויאמר אלוהים לישראל במראות הלילה , ובלבן ואבימלך ויבא אלוהים וגו' בחלום הלילה, ולפיכך תרגמו אונקלוס ואתא מימר מן קדם ה', ולא אמר בהם ואתגלי ה'.
ודע, שפעמים נאמר ויאמר ה' לפלוני, ולא היה אותו הפלוני נביא , ולא נראה לו חזון כלל, אלא נאמר לו אותו הדבר על ידי נביא, כמו שאמר הכתוב ותלך לדרוש את ה' ואמרו בפירוש לבית מדרשו של עבר והוא אשר השיבה, ועליו נאמר ויאמר ה' לה.
אף על פי שאמרו גם ויאמר ה' לה על ידי מלאך , אפשר לבאר בו כי עבר הוא המלאך, כי הנביא נקרא לפעמים מלאך כמו שנבאר , או שהוא מוסב על המלאך אשר נראה לעבר באותה נבואה, או שאמרו זאת כדי לבאר שכל מקום שתמצא דברים מיוחסים לה' בסתם אינו אלא על ידי מלאך בשאר הנביאים כמו שביארנו.
הערות:
הערת המתרגם: אחר שכבר נתבהר לעיל בפרק לו מחלק זה.
הערת המתרגם: במדבר יב ו.
הערת המתרגם: בהרבה מקומות בדברי חז"ל.
הערת המתרגם: כגון מלכים א יח מו. ב ג טו. יחזקאל א ג. ג יד. ג כב. ה א. לג כב. לז א. מ, א.
הערת המתרגם: כגון בראשית טו א. במדבר כד ד. כד טז
הערת המתרגם: השווה גם הלכות יסודי התורה פ"ז הל' ב. ד דניאל י ח-ט. ומה שתמה קרשקש ושמא זה בדרגים הנמוכים של הנבואה כגון בדניאל? אדרבא ומה אם בדרגים הנמוכים כך בדרגים הגבוהים על אחת כמה וכמה, כי גוף האדם כלומר: גשמותו, אחידה היא לכל, ורמת ההשגה היא המשתנית. ואין להשיב ממשה כי אינו יכול להוות אמת מידה לאחרים לרגל התערטלותו המוחלטת מן הגשמות מה שאין כל בריה יכולה להגיע לידי כך.
הערת המתרגם: ובהרחבה ראה [רנו] בסמוך פרק מב.
הערת המתרגם: וכדלעיל פרק לו מחלק זה.
הערת המתרגם: בראשית טו א.
הערת המתרגם: שם טו יב-יג.
הערת המתרגם: שם כה כג.
הערת המתרגם: בראשית רבה סג ח.
הערת המתרגם: בר"ש הושמט כדרכו להשמיט כל מה שנראה לו כפילות מיותרת.
הערת המתרגם: בראשית לא יא.
הערת המתרגם: שם מו ב. ובר"ש הושמט פסוק זה.
הערת המתרגם: במדבר כב ט. ובר"ש הושמט.
הערת המתרגם: שם כב יב.
הערת המתרגם: בראשית לה א.
הערת המתרגם: שם לה י.
הערת המתרגם: בראשית כב יא. ובר"ש הושמט.
הערת המתרגם: שם כב טו. וצ"ל אל אברהם.
הערת המתרגם: בראשית ו יג.
הערת המתרגם: שם ח טו. ובר"ש הושמט.
הערת המתרגם: שם טו א.
הערת המתרגם: בראשית יב א.
הערת המתרגם: שם לא ג.
הערת המתרגם: יהושע ג ז.
הערת המתרגם: שופטים ז ב.
הערת המתרגם: במשה נאמר בלשון זה בתורה אחת עשרה פעמים. ובודאי שכוונת רבנו רק ליתר הנביאים, ולשון זה ממש נאמר בישעיה ח א וג. ובירמיה א ז וט ויב ויד. ג ו ויא. ט יב. יא וט. יג ו. יד יא ויד. טו א. אך אין ספק שכוונת רבנו לכל הצורות מסוג זה, ואלה רבים אצל כל הנביאים.
הערת המתרגם: כגון יחזקאל כד א. ורבים הם.
הערת המתרגם: שמואל ב כד יא. מלכים א יח א.
הערת המתרגם: מלכים א יט ט.
הערת המתרגם: יחזקאל א ג.
הערת המתרגם: הושע א ב.
הערת המתרגם: יחזקאל לז א. מ, א.
הערת המתרגם: אפשר: התעוררות. [רנז)
הערת המתרגם: לנקודה זו ראה בארוכה בהקדמת רבנו לזרעים ד"ה ונשארה כאן שאלה אחת. מהדורתי עמ' מג והלאה.
הערת המתרגם: בראשית כ יא .
הערת המתרגם: שם כ, ג.
הערת המתרגם: שם לא כד.
הערת המתרגם: בראשית מו ב.
הערת המתרגם: כן הוא ברוב כ"י תימן, ובר"ש חסר תיבת "נביא" וגם בהוצ' מונק ליתא. ולפיכך הוצרך ר"ש לתקן "לאותו הפלוני" כאלו כתוב "לד'לך" ואין צורך לכך.
הערת המתרגם: בראשית כה כ ב.
הערת המתרגם: בראשית רבה פרשה סג ז. ושם: של שם ועבר. וכ"ה בט"ש.
הערת המתרגם: וכדלעיל הע' - .
הערת המתרגם: לקמן בסמוך פרק מה. וראה גם לעיל בפרק ו מחלק זה.
הערת המתרגם: פרט למשה רבנו.
<h2>פרק [מב]</h2>
כבר ביארנו שכל מקום שנזכר ראיית מלאך או דיבורו, שאין זה אלא במראה הנבואה או בחלום. בין שפורש הדבר, ובין שלא פורש, כמו שקדם.
דע זה והבינהו מאוד מאד .
ואין הבדל בין אם יאמר הכתוב בהתחלה שהוא ראה המלאך, או שהיה פשט הדברים בהתחלה שהוא חשב אותו אחד מבני אדם, ורק בסוף העניין נתברר לו שהוא מלאך, כיון שמצאת בתכלית הדברים שאותו אשר נראה ודיבר היה מלאך, תדע ברור, כי מתחילת העניין היה מראה הנבואה או חלום של נבואה.
לפי שבמראה הנבואה או חלום של נבואה -
פעמים הוזה הנביא כי ה' מדבר עמו, כמו שנבאר * ,
ופעמים רואה מלאך מדבר עמו,
ופעמים שומע מי שמדבר עמו ואינו רואה אחד מדבר,
ופעמים רואה אדם מדבר עמו, ורק אחר כך יתברר לו שאותו המדבר מלאך.
וכיוצא בסוג זה של נבואה מזכיר שהוא ראה אדם עושה או אומר ואחר כך ידע שהוא מלאך.
ואל היסוד הגדול הזה כוון אחד החכמים ז"ל, ואף [רנח] גדול מגדוליהם, והוא ר' חייא הגדול, במה שנאמר בתורה וירא אליו ה' באלוני ממרא וגו' , שכיון שהקדים כלל, והוא שה' נגלה לו, בא לבאר היאך הייתה צורת אותה ההתגלות, ואמר שהוא תחילה ראה שלושה אנשים, ואירע (מה שאירע) , ואמרו, ונאמר להם (מה שנאמר). ואמר זה אשר ביאר את הביאור הזה כי דבר אברהם ויאמר אדני אם נא מצאתי חן בעיניך אל נא תעבר מעל עבדך , שגם זה תיאור מה שאמר במראה הנבואה לאחד מהם, ואמר לגדול שבהם אמרו , והבן גם פרשה זו כי היא סוד מן הסודות.
וכך אני אומר גם בפרשת יעקב באומרו ויאבק איש עמו , שזה בצורת החזון כיון שנתבאר בסוף שהוא מלאך, והיא כמו פרשת אברהם אשר בה הקדים הודעה כללית וירא אליו ה' וגו' , ואחר כך בא לבאר היאך היה הדבר. וכך ביעקב אמר ויפגעו בו מלאכי אלוהים , ואחר בא לבאר היאך אירע עד שפגעו בו, ואמר שהוא שלח שליחים ופעל ועשה ויוותר יעקב לבדו וגו', וזה הוא מלאכי אלוהים האמור עליהם בתחילה ויפגעו בו מלאכי אלוהים, וכל ההיאבקות והשיחה הללו במראה הנבואה.
וכך פרשת בלעם כולה בדרך ודיברי האתון כל זה במראה הנבואה, כיון שנתבאר בסוף דיבר מלאך ה' אליו.
וכך אני אומר בעניין יהושע וישא עיניו וירא והנה איש עומד לנגדו שזה במראה הנבואה, כיון שנתבאר בסוף העניין שהוא שר צבא ה'.
אבל אמרו ויעל מלאך ה' מן הגלגל וגו' ויהי כדבר מלאך ה' את הדברים האלה אל כל בני ישראל , הרי כבר אמרו חכמים בפירוש שמלאך ה' האמור כאן הוא פינחס, ואמרו זה פינחס שבשעה שהשכינה שורה עליו דומה למלאך ה' .
והנה ביארנו כי שם מלאך משותף, ושגם הנביא נקרא מלאך, כמו שאמר הכתוב וישלח מלאך ויוציאנו ממצרים , ונאמר ויאמר חגי מלאך ה' במלאכות ה' , ואמר ויהיו מלעיבים במלאכי האלוהים .
וגם דבר דניאל והאיש גבריאל אשר ראיתי בחזון בתחילה מועף ביעף נוגע אלי כעת מנחת ערב , כל זה במראה הנבואה.
ואל יעלה בדעתך כלל שתהא שם ראיית מלאך או שמיעת דברי מלאך כי אם במראה הנבואה או בחלום של נבואה, כפי הכלל במראה אליו אתוודע בחלום אדבר בו , וממה שהזכרתי תלמד על מה שנשאר ממה שלא הזכרתי.
וממה שהקדמנו מהכרחיות ההתכוננות לנבואה, וממה שהזכרנו בשיתוף שם מלאך, תדע כי הגר המצרית אינה נביאה , ולא מנוח ואשתו נביאים , לפי שאותם הדברים אשר שמעו או עלה ברעיונם הוא כעין בת קול שמזכירים חכמים תמיד, והוא מצב מסוים שיארע לאדם שאינו מעותד, אבל מטעה בזה שיתוף השם.
וזה הוא היסוד המסלק רוב הקשיים שבתורה, והתבונן אמרו וימצאה מלאך ה' על עין המים וגו' כמו שנאמר ביוסף וימצאהו איש והנה תועה בשדה , ולשון כל המדרשות שהוא מלאך. [רנט]
הערות:
הערת המתרגם: לעיל בסמוך פרק מא.
הערת המתרגם: אפשר: הטב הטב.
הערת המתרגם: "ט'ן" העולה על הלב לא על נכון.
* . לקמן בחלק זה פרק מד ופרק מה, עיין שם היטב בסוף הפרק שם דן רבנו בהרחבה במחזה זה
הערת המתרגם: "שכ'ץ" הוראתה אחד, פרט, יהיה איש או אשה או בעל חי, ואף כלי. ונמנעתי מלתרגם "מיש" כר"ש, [רנח] כי המלאכים נדמים פעמים אנשים פעמים נשים. וכדלעיל ח"א פרק מט.
הערת המתרגם: בראשית יח א.
הערת המתרגם: "וג'רי" הר"ש הבינה ענין ריצה בעבור שראה בפסוק וירא וירץ. ואין דרכו של רבנו להשתמש בביטוי המוני זה לריצה. ולפי כ"י העתיק: ואירע ואירע,
הערת המתרגם: בראשית יח ג.
הערת המתרגם: בראשית רבה פרשה מח ט,
הערת המתרגם: בראשית לב כה.
הערת המתרגם: שם לב ב.
הערת המתרגם: במדבר כב כב והלאה וראה לעיל פל"ב הע' .
הערת המתרגם: יהושע ה יג.
הערת המתרגם: שופטים ב א-ד.
הערת המתרגם: ראה ויקרא רבה פרשה א א.
הערת המתרגם: במדבר כ טז. וראה ויקרא רבה שם.
הערת המתרגם: חגי א יג.
הערת המתרגם: דברי הימים ב לו טז.
הערת המתרגם: דניאל ט כא.
הערת המתרגם: במדבר יב ו.
הערת המתרגם: לעיל בחלק זה פרק לב ההשקפה השלישית.
הערת המתרגם: בראשית טז ז. כא יז,
הערת המתרגם: שופטים יג ג ויא. וראה לעיל בפרק השישי מחלק זה.
הערת המתרגם: בראשית טז ז.
הערת המתרגם: שם לז טו. [רנט]
חלק שני
<h2>פרק [מג]</h2>
כבר ביארנו בחיבורינו שהנביאים פעמים מתנבאים במשלים, והוא, שרואה דבר על דרך המשל.
פעמים יפורש לו עניין אותו המשל באותו מראה הנבואה עצמו.
כמו שרואה האדם חלום, ויתדמה לו באותו החלום שהוא כבר הקיץ וסיפר החלום לאחר ופירש לו ענינו, והכל חלום. וזה הוא שקוראים אותו חלום שנפתר בתוך חלום . ויש מן החלומות שעניינן נודע לאחר ההתעוררות.
כך המשלים הנבואיים, פעמים מתפרשים ענייניהם במראה הנבואה כמו שנתבאר בזכריה באומרו אחר אשר הקדים אותם המשלים, וישב המלאך הדובר בי ויעירני כאיש אשר ייעור משנתו ויאמר אלי מה אתה רואה וגו' ואחר כך פירש לו המשל.
וכמו שנתבאר בדניאל באומרו, דניאל חלם חזה וחזוי ראשה על משכבה , ואחר כך הזכיר כל המשלים והזכיר עיצבונו בגלל העדר ידיעת פירושיהם, עד ששאל את המלאך והודיעו פירושם באותו המראה עצמו, והוא אמרו קרבת על חד מן קאמיא ויציבא אבעא מנה על כל דנא ואמר לי ופשר מליא יהודענני . וקרא כל הפרשה חזון, אחר שהזכיר שהוא חלם חזה, הואיל ופירש אותו לו מלאך כמו שנזכר בחלום של נבואה, והוא אמרו אחר כך, חזון נראה אלי אני דניאל אחרי הנראה אלי בתחילה . וזה ברור, כי חזון נגזר מן חזה, ומראה נגזר מן ראה, וחזה וראה בעניין אחד, נמצא שאין הבדל בין אומרך במראה או במחזה או בחזון, ואין שם דרך שלישי זולת שני הדרכים אשר נאמרו בתורה במראה אליו אתוודע בחלום אדבר בו , אלא שיש בכך מעלות כמו שיתבאר.
ומן המשלים הנבואיים משלים רבים לא נתפרש עניינם במראה הנבואה, אלא שאחר ההתעוררות ידע הנביא מה הייתה הכוונה, כגון המקלות שלקח זכריה במראה הנבואה .
ודע כי כמו שרואים הנביאים דברים שהכוונה בהם משל,
כגון נרות זכריה , והסוסים וההרים ,
ומגילת יחזקאל ,
וחומת אנך אשר ראה עמוס ,
והחיות אשר ראה דניאל ,
וסיר נפוח אשר ראה ירמיה ,
וכל הדומה לכך מן המשלים אשר הכוונה בהן דימוי עניינים,
כך רואים גם דברים אשר הכוונה בהם מה שמעיר עליו שם אותו הדבר הנראה, מצד גזרתו או השיתוף בשמות. וכאלו * פעולת הכוח המדמה הוא גילוי דבר שיש לו שם משותף, כדי ללמוד מאחד מענייניו על עניין אחר.
והנה גם זה ממיני המשלים , כגון דבר ירמיה מקל שקד, והייתה הכוונה ללמוד משיתוף שקד, לפיכך אמר כי שוקד אני וגו' לא מעניין המקל ולא מעניין השקדים.
וכן חזון עמוס כלוב קיץ, ללמוד ממנו על תום הקץ, לפיכך אמר בא הקץ .
ויותר מופלא מזה שתהא ההערה בשם מסוים, אותיות אותו השם הם אותיות שם אחר בשינוי סדרם, ואף על פי שאין גזרה בין אותם שני השמות ולא שיתוף עניין ביניהם כלל.
כמו שתמצא במשלי זכריה בלקחו שני המקלות לרעיית הצאן במראה הנבואה, וקרא את האחד נעם ואת השני חובלים , והייתה הכוונה במשל זה כי האומה בראשית מצבה הייתה בנעם ה', והוא אשר ניהלה והדריכה, והייתה דבקה במשמעת ה' מתענגת בכך, וה' מטיב לה ואוהב אותה, כמו שאמר את ה' האמרת [רס] היום וגו' והר האמירך היום וגו' , ומנהיגה ומאמצה מאז משה ושאחריו מן הנביאים; ואחר כך נשתנה מצבה עד שמאסה משמעת ה' ומאס אותה ה', ועשה ראשיה חובלים כירבעם ומנשה.
והנה זה לפי הגזרה, כי חובלים מן מחבלים כרמים . ואחר כך למד עוד מזה כלומר: מן השם חובלים על מאסם את התורה ומאיסת ה' אותם.
ועניין זה אינו נגזר מן חובלים כי אם בשינוי סדר החית והבית והלמד, לפיכך אמר בעניין המאיסה והגעילה מן המשל הזה, ותקצר נפשי בהם וגם נפשם בחלה בי , הפך אותות 'חבל' ועשאם 'בחל'.
ובאו כפי דרך זו דברים נפלאים מאוד שגם הם סודות, באומרו במרכבה נחושת, וקלל, ורגל, ועגל , וחשמל , ובמקומות זולת זה, אם תעקוב אחריהם בדעתך בכל מקום יתבארו לך מכלל הדברים אחרי הערה זו.
הערות:
הערת המתרגם: אם כי כתב רבע "תואליפנא" בלשון רבים, הרי כנראה הדברים אמורים במשנה תורה בהלכות יסודי התורה פ"ז הל' ג,
הערת המתרגם: "פקד" ובר"ש הושמט.
הערת המתרגם: ברכות נה ב.
הערת המתרגם: זכריה ד -א-ב
הערת המתרגם: דניאל ז א.
הערת המתרגם: שם ז טז.
הערת המתרגם: שם ח א.
הערת המתרגם: במדבר יב ו.
הערת המתרגם: זכריה יא ז והלאה.
הערת המתרגם: שם ד ב.
הערת המתרגם: שם ו א-ז.
הערת המתרגם: יחזקאל ב ט.
הערת המתרגם: עמוס זז.
הערת המתרגם: דניאל פרק ו ופרק ח.
הערת המתרגם: ירמיה א יג.
הערת המתרגם: הנביאים.
* . והמלה שכאן" אלף נעה ונון מותזת (שד), ואפשר לקרוא אלף נחה (סכן) ואז יש לתרגם: ותהיה פעולת וכו'
הערת המתרגם: אפשר: ההמשל.
הערת המתרגם: ירמיה א יא-יב
הערת המתרגם: עמוס ח ב.
הערת המתרגם: זכריה יא ז
הערת המתרגם: דברים כו יז יח.
הערת המתרגם: שיר השירים ב טו. [רס]
הערת המתרגם: זכריה יא ח.
הערת המתרגם: יחזקאל א ז, ובר"ש "ורגל עגל" כבכ"י ס. ואינו נכון כי כל אחת לענין אחר וכדלקמן בתחילת ח"ג.
הערת המתרגם: שם א ד.
הערת המתרגם: כלומר: כשתתבונן בכל ענין במקומו ובהיקף הראוי לו תתבאר לך נקודת המשל מרוח הדברים וכללותן. ולפי מ. "הדברים הללו" ואינו נכון.
<h2>פרק [מד]</h2>
הנבואה לא תהיה אלא במראה או בחלום כמו שביארנו כמה פעמים , ולא נחזור על זה תמיד.
ונאמר עתה, כי כאשר מתנבא הנביא -
- יש שהוא חוזה משל כמו שביארנו כמה פעמים.
- ויש שהוא חוזה ה' יתעלה במראה הנבואה מדבר עמו , כמו שאמר ישעיה ואשמע את קול ה' אומר את מי אשלח ומי ילד לנו .
- ויש שהוא שומע מלאך מדבר עמו והוא רואה אותו, וזה הרבה מאד, כמו שאמר ויאמר אלי מלאך האלוהים וגו' , ויאמר אלי הלא ידעת מה המה אלה, ויען המלאך הדובר בי וגו' , ואשמעה אחד קדוש מדבר , וזה רב מלספור,
- ויש שחוזה הנביא איש מבני אדם מדבר עמו כמו שאמר ביחזקאל והנה איש מראהו כמראה נחושת וגו' וידבר אלי האיש בן אדם וגו' , אחר שהקדים לומר הייתה עלי יד ה' .
- ויש שאין הנביא רואה צורה כלל, אלא שומע דברים בלבד במראה הנבואה מדברים עמו, כמו שאמר דניאל ואשמע קול אדם בין אולי , וכמו שאמר אליפז דממה וקול אשמע , וכמו שאמר גם יחזקאל ואשמע את מדבר אלי , לפי שאין אותו העניין אשר השיג במראה הנבואה הוא אשר דבר עמו, אלא הפסיק אותה הפרשה המופלאה והנפלאה אשר ביאר שהוא השיג אותה, והחל בעניין החזון וצורתו ואמר ואשמע את מדבר אלי.
ואחר מה שקדמנו מן החילוקים הללו אשר העידו בהן הכתובים, אומר, כי אותם הדברים שהנביא שומעם במראה הנבואה, פעמים גם נדמה לו שהוא בתכלית הגודל , כמו שחולם האדם שהוא שמע רעם חזק או ראה רעידת אדמה או ברק , והרבה חולמים כן.
ואפשר [רסא] שישמע אותם הדברים שהוא שומע במראה הנבואה כדיבור הרגיל הידוע עד שלא יהיה שונה ממנו במאומה, יתבאר לך זה מפרשת שמואל הנביא, שכאשר קרא אותו ה' יתעלה במצב הנבואי, חשב כי עלי הכהן קראו פעם אחר פעם שלוש פעמים, ואחר כך ביאר הכתוב סיבת הדבר ואמר כי מה שהביאו לידי כך שחשב שהוא עלי מפני שלא היה יודע אז כי דבר ה' לנביאים יהיה בצורה זו, וטרם נתגלה לו סוד זה עד כה. אמר בטעם הדבר, ושמואל טרם ידע את ה' וטרם יגלה אליו דבר ה' , כלומר: שלא היה יודע ולא נתגלה לו שכך הוא דבר ה'. אבל אמרו טרם ידע את ה', רוצה לומר שלא קדמה לו נבואה, כי המתנבא כבר נאמר בו במראה אליו אתוודע . ויהיה פירוש הפסוק לפי עניינו כך, ושמואל לא נתנבא לפני כן, ואף לא ידע שכך תהיה צורת הנבואה.
דע זאת.
הערות:
הערת המתרגם: פרט כמובן לנבואת משה רבנו כפי שקדם לעיל פרק לה. וראה גם לעיל בחלק זה פרק לד בע' . ובספרו היד החזקה הלכות יסודי התורה פרק ז. ובהקדמתו לאבות פ"ז.
הערת המתרגם: ראה לעיל פרק מב "ופעמים חוזה הנביא כי ה' מדבר עמו". ועל פרט זה דן רבנו בהרחבה לקמן סוף פרק מה ד"ה אבל האם אפשר, עיין שם היטב.
הערת המתרגם: ישעיה ו ח.
הערת המתרגם: בראשית לא יא. ובר"ש הושמט.
הערת המתרגם: זכריה ד ה.
הערת המתרגם: דניאל ח יג.
הערת המתרגם: יחזקאל מ ג-ד.
הערת המתרגם: שם מ, א,
הערת המתרגם: דניאל ח טז.
הערת המתרגם: איוב ד טז. והלמידות מדברי אליפז מקבלת משמעות מיוחדת בשים לב לכך שהוא בעל ההשקפה התורתית הנכונה מכל יתר חבריו, וכדלקמן ח"ג פרק כב.
הערת המתרגם: יחזקאל ב ב.
הערת המתרגם: כלומר: המרכבה עד סוף הפרק הראשון. ובר"ש "הנפלא הזר" ולא דק. ודברי רבנו כאן על הבדלת השגת המרכבה במראה הנבואה מחזון הנבואה ראוים לשימת לב.
הערת המתרגם: כלומר: קול גדול.
הערת המתרגם: "זלאזל" ואפשר גם "רעש" [רסא] כתרגום ר"ש אם הכוונה לרעש אדמה.
הערת המתרגם: "צואעק" ברק המתפרץ בלבת אש עצומה ובקול רעם אדיר, ורבות פוגעת בקברות הרשעים ותיקד עד שאול תחתית.
הערת המתרגם: "ט'ן" ראה לעיל פמ"ב הע' .
הערת המתרגם: ומענין בפרשה זו ששמואל זהה את הקול הקורא לו עם קולו של עלי אשר ללא ספק מוכר לו היטב שהרי שנים רבות גדל לפניו. ואילו "שמע" קול שונה, לא היה פונה כפעם בפעם ישר אל עלי, אלא היה יוצא החוצה לחפש את הקורא. וראה לעיל בחלק זה פרק לו ד"ה וכבר ידוע כי הדבר. ולכן ברור מדוע לא פירש רבנו שכל הפניה אל עלי ותשובת עלי כפעם בפעם תהליך התחזקות המחזה. כדרך שעשה במקרים אחרים.
הערת המתרגם: שמואל-א ג ז.
הערת המתרגם: בריש "או יהיה אמרו" ואינו נכון.
הערת המתרגם: במדבר יב ו.
הערת המתרגם: בר"ש "ולזה" ואינו נכון.
<h2>פרק [מה]</h2>
ואחר מה שקדם מביאור אמתת הנבואה כפי שמחייב העיון, עם מה שנתבאר בתורתנו, ראוי שאזכיר לך מעלות הנבואה כפי שני היסודות הללו .
ואלה אשר אקראם מעלות הנבואה, לא כל מי שהוא במעלה מהן הוא נביא. אלא המעלה הראשונה והשניה הם דרגות לנבואה, ואינו נמנה מי שהגיע לדרגה מהן נביא מכלל הנביאים אשר קדם הדיבור בהם. ואף על פי שנקרא אי פעם נביא, הרי זה על דרך ההכללה, מפני שהוא קרוב מאוד לנביאים.
ואל יטעך במעלות אלו מה שתמצא בספרי הנבואה נביא בא לו החזון בצורת אחת המעלות הללו, ויתבאר באותו הנביא עצמו שבא לו החזון בצורת מעלה אחרת, לפי שהמעלות הללו אשר אזכיר, הם שחזון אותו הנביא בא לו מקצתו כפי צורה מהן, ויבוא לו חזון אחר בזמן אחר כפי מעלה למטה ממעלת החזון הראשון, כי כשם שאין הנביא מתנבא כל ימיו ברציפות, אלא יש שיתנבא בזמן ותפסק ממנו הנבואה כמה זמנים, כך יתנבא בזמן מסוים בצורת מעלה רמה, ויתנבא בזמן אחר בצורת מעלה למטה ממנה, ואפשר גם שלא ישיג אותה המעלה הרמה כי אם פעם אחת בחייו ואחר כך תישלל ממנו, ואפשר שישאר במעלה למטה ממנה עד אשר תפסק נבואתו.
כי הכרחי על כל פנים שתסתלק הנבואה משאר הנביאים לפני מותו, אם זמן מועט או מרובה, כמו שנתבאר בירמיה באומרו [רסב] לכלות דבר ה' מפי ירמיה , וכמו שנתבאר בדוד באומרו ואלה דברי דוד האחרונים והוא הדיו לכולם.
ואחר אשר הקדמתי הקדמה זו והצעתה, אחל להזכיר המעלות שמדובר עליהן, ואומר.
המעלה הראשונה:
תחילת מעלות הנבואה שילווה את האדם עזר אלוהי יעוררו ויזרזו לעשות טובה גדולה בעלת ערך, כגון הצלת קבוצת חסידים מידי קבוצת רשעים, או הצלת הסיד גדול, או השפעת טובה על אנשים רבים, וימצא מצד עצמו לכך התעוררות ודחיפה * לפעולה, וזה נקרא רוח ה', והאדם אשר ילווהו מצב זה, אומרים עליו שהוא צלחה עליו רוח ה' , או לבשה אותו רוח ה' , או נחה עליו רוח ה , או היה ה' עמו , וכיוצא בשמות אלו.
וזו היא דרגת כל שופטי ישראל אשר נאמר בהם באופן כללי, וכי הקים ה' להם שופטים והיה ה' עם השופט והושיעם , וזוהי גם דרגת כל משיחי ישראל החסידים.
ונתבאר זה בפירוט במקצת השופטים והמלכים, ותהי על יפתח רוח ה' , ואמר בשמשון ותצלח עליו רוח ה' , ונאמר ותצלח רוח אלוהים על שאול כשמעו את הדברים , וכך נאמר בעמשא כאשר עוררתו רוח הקדש לעזרת דוד, ורוח לבשה את עמשי ראש השלישים לך דויד ועמך בן ישי שלום וגו' .
ודע כי בדומה לכוח הזה, לא נפרד ממשה רבנו מעת שהגיע לגיל הבגרות, ולפיכך נתעורר להרוג את המצרי ולנזוף בחוטא משני הניצים . ומחמת תוקף הכוח הזה בו, אפילו לאחר שפחד וברח, כאשר הגיע למדין והוא זר ירא, כיון שראה דבר עושק לא יכל להימנע מלסלקו, ולא היה בכוחו לסבלו, כמו שאמר ויקם משה ויושען .
וכך נתלווה עם דוד בדומה לכוח זה, מאז שנמשח בשמן המשחה, כמו שאמר הכתוב ותצלח רוח ה' אל דוד מהיום ההוא ומעלה , ולפיכך היה לו האומץ נגד הארי והדוב והפלשתי .
וכגון רוח ה' זו לא גרמה לאחד מאלו לדבר במאומה, אלא תכלית הכוח הזה לעורר אותו האמיץ לפעולה מסוימת. ולא לאיזו פעולה שתזדמן, אלא לעזרת עשוק, אם אחד גדול, ואם קבוצה, או למה שיביא לידי כך.
וכשם שאין כל הרואה חלום צודק נביא, כך אין כל מי שלווה אותו עזר לדבר מסוים איזה דבר שיהיה כגון רכישת ממון או השגת מטרה המעניינת אותו ייאמר עליו שלוותה אותו רוח ה', או ה' עמו, ושהוא עשה מה שעשה ברוח הקדש, אלא אומרים כן במי שעשה מעשה טוב שיש לו ערך גדול או מה שמביא לידי כך, כגון הצלחת יוסף בבית המצרי אשר הייתה סיבה ראשונית לדברים גדולים שאירעו אחר כך כפי שידוע.
המעלה השניה:
היא שירגיש האדם כאלו דבר מה חל בו, וכוח אחר עבר עליו שמדובבו, ואז ידבר בדברי חכמה, או תהילה, או בדברי תוכחת מועילים, או בדברים מדיניים או אלוהיים, [רסג] וכל זה בהקיץ ובמצב של שימוש החושים כרגיל, וזהו שאומרים עליו שהוא מדבר ברוח הקדש * .
ובכיוצא בזה מרוח הקודש חיבר דוד תלים, וחיבר שלמה משלי וקוהלת ושיר השירים. וכן דניאל ואיוב ודברי הימים ושאר הכתובים, בכיוצא בזה מרוח הקודש נתחברו. ולפיכך נקראים כתובים, כוונתם שהם כתובים ברוח הקדוש, ובפירוש אמרו מגילת אסתר ברוח הקודש נאמרה .
ועל כגון רוח הקודש הזו אמר דוד רוח ה' דיבר בי ומילתו על לשוני , כלומר: שהיא דובבה אותו בדברים אלה.
ומן הסוג הזה היו שבעים זקנים שבהם נאמר ויהי כנוח עליהם הרוח ויתנבאו ולא יספו , וכן אלדד ומידד , וכן כל כהן גדול הנשאל באורים ותמים הוא מן הסוג הזה, כלומר: שהוא כמו שאמרו שכינה שורה עליו ומדבר ברוח הקודש .
וכן יחזיאל בן זכריהו מן הסוג הזה, והוא האמור עליו בדברי הימים הייתה עליו רוח ה' בתוך הקהל ויאמר הקשיבו כל יהודה וישבי ירושלם והמלך יהושפט כה אמר ה' לכם וגו' .
וכן זכריהו בן יהוידע הכהן מן הסוג הזה, לפי שבו נאמר ורוח אלוהים לבשה את זכריה בן יהוידע הכהן ויעמוד מעל לעם ויאמר להם כה אמר האלוהים .
וכן עזריהו בן עודד אשר נאמר בו ועזריהו בן עודד הייתה עליו רוח אלוהים ויצא לפני אסא וגו' , וכך כל מי שנאמר בו כיוצא בזה.
ודע כי גם בלעם מן הסוג הזה היה בזמן כשרותו, ולעניין זה רצה באומרו וישם ה' דבר בפי בלעם , כאלו אמר כי ברוח ה' ידבר, ועל עניין זה אמר הוא על עצמו שומע אמרי אל .
וממה שראוי להעיר עליו כי דוד ושלמה ודניאל הם מן הסוג הזה, ואינם מסוג ישעיה וירמיה ונתן הנביא ואחיה השילוני ודומיהם, לפי שאלו, כלומר: דוד ושלמה ודניאל, לא דברו ואמרו מה שאמרו כי אם ברוח הקדש.
אבל מה שאמר דוד אמר אלוהי ישראל לי דבר צור ישראל ענינו שהוא הבטיחו על ידי נביא או נתן או זולתו, כמו ויאמר ה' לה, וכמו ויאמר ה' לשלמה יען אשר הייתה זאת עמך ולא שמרת בריתי , אשר זה בלי ספק איום עליו על ידי נביא אחיה השילוני או זולתו.
וכן אמרו בשלמה בגבעון נראה ה' אל שלמה בחלום הלילה ויאמר אלוהים וגו' אין זו נבואה מוחלטת, לא כמו היה דבר ה' אל אברם במחזה לאמור , ולא כמו ויאמר אלוהים לישראל במראות הלילה , ולא כמו נבואת ישעיה וירמיה. כי כל אחד מאלה, אף על פי שבא אליו החזון בחלום, הרי אותו החזון מודיעו שהוא נבואה, ושחזון נראה לו. ובפרשת שלמה זו אמר בסופה ויקץ שלמה והנה חלום .
וכך בפרשה השנית, אמר בה וירא ה' אל שלמה שנית כאשר נראה אליו בגבעון , אשר נתבאר שהוא חלום. וזו דרגה למטה מן הדרגה האמור בה בחלום אדבר בו , לפי שהמתנבאים בחלום אינם קוראים את זה חלום כלל אחר שמגיעה אליהם הנבואה בחלום, אלא מחליטים בהחלט שזה חזון, כמו שאמר יעקב אבינו כי כאשר הקיץ מאותו חלום של נבואה, לא אמר שזה חלום, אלא החליט ואמר אכן יש ה' במקום הזח וגו' , ואמר אל שדי נראה אלי בלוז בארץ כנען , הרי שהחליט שזה חזון. אבל בשלמה אמר [רסד] ויקץ שלמה והנה חלום .
וכן דניאל תמצאהו אומר בסתם שהם חלומות, אף על פי שהוא רואה בהם מלאך ושומע דברים, וקורא אותן חלומות ואפילו אחר ידיעתו מהן מה שידע, אמר: אדין לדניאל בחזוא די ליליא רזא גלי , ואמר עוד באדין חלמא כתב וגו' חזי הוית בחזוי עם ליליא וגו' וחזוי ראשי יבהלנני , ואמר ואשתומם על המראה ואין מבין .
ואין ספק כי מעלה זו למטה ממעלת אשר נאמר בהם בחלום אדבר בו .
ולפיכך הסכמת כל האומה לסדר ספר דניאל מכלל כתובים לא מן הנביאים.
ולפיכך העירותיך כי סוג זה של נבואה אשר באה לדניאל ושלמה, ואף על פי שנראה בהן מלאך בחלום, הרי הם בעצמם לא מצאו שהיא נבואה בהחלט, אלא חלום המודיע דברי אמת, והרי הוא מסוג מי שמדבר ברוח הקדש, וזו היא המעלה השניה.
וכך בסידור כתבי הקדש לא עשו הבדל בין משלי וקוהלת ודניאל ותלים ובין מגלת רות או מגלת אסתר הכל ברוח הקודש נכתבו, וגם אלה כולם נקראים נביאים על דרך ההכללות.
המעלה השלישית:
והיא תחילת מעלות מי שאומר ויהי דבר ה' אלי, וכל שאר הלשונות שהם כפי העניין הזה, הוא שיראה הנביא משל בחלום, ובכל אותם התנאים אשר קדמו באמתת הנבואה , ובעצם אותו החלום של נבואה יתבאר לו עניין אותו המשל מה הוא המכוון בו, כגון רוב כל משלי זכריה .
המעלה הרביעית:
שישמע דברים בחלום של נבואה מפורשים וברורים, ולא יראה אומרם כמו שאירע לשמואל בחזון ראשון שנראה לו וכפי שביארנו ענינו .
המעלה החמישית:
היא שידבר עמו איש בחלום, כמו שאמר במקצת נבואת יחזקאל וידבר אלי האיש בן אדם וגו' .
המעלה השישית:
שידבר עמו מלאך בחלום, וזה מצב רוב הנביאים כאומרו ויאמר אלי מלאך האלוהים בחלום וגו' .
המעלה השביעית:
שיראה בחלום של נבואה כאלו הוא יתעלה מדבר עמו, כמאמר ישעיה ראיתי את ה' וגו' , ויאמר את מי אשלח וגו' , וכדברי מיכיהו בן ימלא ראיתי את ה' וגו'.
המעלה השמינית:
שיבוא לו חזון במראה הנבואה ויראה משלים, כאברהם במראה בין הבתרים , לפי שאותם המשלים היו במראה ביום כמו שנתבאר .
המעלה התשיעית:
שישמע דברים במראה כמו שנאמר באברהם והנה דבר ה' אליו לאמר לא יירשך זה .
המעלה העשירית:
שיראה איש מדבר עמו במראה הנבואה, וגם זה כאברהם באלוני ממרא , וכיהושע ביריחו .
המעלה האחת עשרה:
שיראה מלאך מדבר עמו במראה כאברהם בשעת העקידה* , וזה לדעתי רום מעלות הנביאים אשר העידו הכתובים על מעמדם אחר בירור, מה שנתברר משלמות הגיון [רסה] האדם כפי שמחייב העיון, פרט כמובן למשה רבנו.
אבל האם אפשר שגם יראה הנביא במראה הנבואה כאילו ה' מדבר עמו , הנה זה לדעתי רחוק, ולא יגיע כוח פעולת המדמה לכך , ולא מצאנו מצב זה בשאר הנביאים, ולפיכך ביאר בתורה ואמר, במראה אליו אתוודע בחלום אדבר בו , עשה הדיבור בחלום בלבד, ועשה למראה התחברות השכל ושפעו, והוא אמרו אליו אתוודע, לפי שהוא התפעל מן ידע, ולא ביאר שיש במראה שמיעת דברים מאת ה'.
וכיון שמצאתי שהכתובים מעידים על דברים ששמעם הנביא, ובאר שזה במראה, אמרתי על דרך ההשערה שאפשר שיהיו הדברים הללו הנשמעים בחלום, ולא יתכן כמותו במראה, הוא שיהא ה' הוא אשר ידמה לו שהוא מדבר עמו, כל זה לפי הפשט.
ואפשר שיאמר אדם שכל מראה שתמצא בו שמיעת דבור, יהיה תחילת אותו הדבר מראה, ואחר כך יגיע להעמקה ויהיה חלום, כמו שביארנו באומרו ותרדמה נפלה על אברם , ואמרו זו הרדמה של נבואה , ויהיה כל דיבור הנשמע באיזה אופן שנשמע אינו אלא בחלום כמו שאמר הכתוב בחלום אדבר בו , אבל במראה הנבואה לא ישיג בו כי אם משלים או התחברויות שכליות, שתגבש עניינים לימודיים כעין אותם המוסקים על ידי העיון כמו שביארנו , והוא אמרו במראה אליו אתוודע .
והנה לפי ביאור זה האחרון יהיו מעלות הנבואה שמונה מעלות והרמה והשלמה מכולן שיתנבא במראה באופן כללי ואפילו דבר עמו איש כאמור.
ושמא תקשה עלי ותאמר, כבר מנית במעלות הנבואה שיהא הנביא שומע הדיבור מאת ה' שהוא מדבר עמו כישעיה ומיכיהו, והיאך יתכן זה, והרי יסוד הוא אצלנו שכל נביא אינו שומע את הדיבור כי אם באמצעות מלאך, זולתי משה רבנו אשר בו נאמר פה אל פה אדבר בו ?.
תדע שהדבר כך, ושהאמצעי כאן הוא הכוח המדמה, לפי שאינו שומע שה' דבר עמו כי אם בחלום של נבואה, ומשה רבנו מעל הכפורת מבין שני הכרובים ללא שירות הכוח המדמה.
וכבר ביארנו במשנה תורה הפרשי אותה הנבואה, ופירשנו עניין פה אל פה , וכאשר ידבר איש אל רעהו , וזולתן, הבן אותו משם, ואין צורך לחזור על מה שכבר נאמר.
הערות:
הערת המתרגם: א, במראה אליו אתודע. ב, בחלום אדבר בו.
הערת המתרגם: רבנו הבחין לכתוב "מרתבה" ו"דרג'ה" את הראשונה תירגמתי מעלה, והשניה דרגה. והבחנת רבנו ביניהן לדעתי היא כל שהוא נמצא באופן יציב באחת שהן הרי הוא במעלה מסוימת, וכל מי שהמצב הנמוך משמש לו חווק ושלב כדי לטפס בו וממנו הלאה הרי אותו המצב בשבילו דרגה. ור"ש ורי"ח תירגמו הכל "מעלה",
הערת המתרגם: "מנהא". ור"ש רצה כנראה לפרש ותרגם "משתיהם".
הערת המתרגם: ובר"ש "לקצת כללות" ולא דק.
הערת המתרגם: בר"ש הושמטה "הנבואה". [רסב]
הערת המתרגם: עזרא א א. וראה לעיל סוף פרק לו מחלק זה, ואשר שואלים על רבנו שלמד מפסוק זה בעוד שפשטו לדעתם כפי' רש"י וראב"ע לכלות השבעים שנה שדבר ה' ושמענום מפי ירמיהו, אינה שאלה, כי כאשר גלה ירמיה לבבל למ"ד שגלה, (לקמן פרק מו כתב רבנו שלג גלה ירמיה לבבל ולא ראה את פרת) או כאשר גלו ישראל אחרי מאורע ישמעאל בן נתניה פסקה נבואתו.
הערת המתרגם: שמואל ב כג א.
* . אפשר: ומשיבה.
הערת המתרגם: כגון שופטים יד ו ויט. שמואל א י, ו. טז יג.
הערת המתרגם: כגון שופטים ו לד. דברים הימים א יב יט. דברי הימים ב כד כ.
הערת המתרגם: כגון במדבר יא כה וכו. ישעיה יא ב.
הערת המתרגם: כגון שופטים ב יח. שמואל א ג יט. יח יב.
הערת המתרגם: שופטים ב יח.
הערת המתרגם: בר"ש "יועצי" וברי"ח "שרי" וכנראה שהמדפיסים שינו מאימת הנוצרים.
הערת המתרגם: שופטים יא כט,
הערת המתרגם: שם יד יט.
הערת המתרגם: שמואל א יא ו.
הערת המתרגם: דברי הימים א יב יט.
הערת המתרגם: שמות ב יב-יג.
הערת המתרגם: אפשר: לא התמהמה.
הערת המתרגם: שמות ב יז.
הערת המתרגם: שמואל א טז יג.
הערת המתרגם: שם יז לד והלאה. ואם כי פעל דוד נגד הארי והדב להצלת שה מהעדר ואין השה קהל חסידים או אדם גדול, כי כאשר רוח עוז ורוממות זו מתלוה לאדם פועלת היא או פועל הוא בה בכל מקרה בלתי צודק בעיניו ככל בעל תכונה מסוימת. ויש שתשלל ממנו כשמשון בהתגלחו.
הערת המתרגם: אפשר: המיוחדת לו.
הערת המתרגם: ויהי ה' את יוסף. [רסג] בראשית לט ב.
* . ראה גם אפלטון, פאידרוס פרק כד.
הערת המתרגם: מגילה ז א. ושם ג א אמרו בדניאל איהו לאו נביא.
הערת המתרגם: שמואל ב כג ב. וראה לעיל ח"א פרק מ. גב במדבר יא כה.
הערת המתרגם: שם יא כו-כז.
הערת המתרגם: יומא עג ב.
הערת המתרגם: דברי הימים ב כ יד-טו.
הערת המתרגם: שם כד כ.
הערת המתרגם: שם טו א-ב.
הערת המתרגם: במדבר כג ה.
הערת המתרגם: שם כד ד. וראה לעיל פמ"ב הע' .
הערת המתרגם: שמואל ב כג ג. וראה בהקדמת אבות פ"ז. מהדורתי עמ' שצד.
הערת המתרגם: בראשית כה כג. וכדלעיל סוף פרק מא.
הערת המתרגם: מלכים א יא יא.
הערת המתרגם: כתב רבנו "בלי ספק" כי אחרי שעשה כל מה שנשמר עליו לפי פשטי הכתובים והתמסר למה שהתמסר לא יתכן שתשרה עליו אפילו רוח הקדש.
הערת המתרגם: מלכים א ג ה.
הערת המתרגם: בראשית טו א.
הערת המתרגם: שם מו ב.
הערת המתרגם: מלכים א ג טו,
הערת המתרגם: שם ט ב.
הערת המתרגם: במדבר יב ו.
הערת המתרגם: בראשית כח טז. [רסד]
הערת המתרגם: שם מח ג.
הערת המתרגם: בר"ש "מתיר המאמר". ולא דק.
הערת המתרגם: דניאל ב יט.
הערת המתרגם: שם ז א-ב.
הערת המתרגם: שם ז טו
הערת המתרגם: שם ח כז.
הערת המתרגם: שבה אמרו בפירוש שנכתבה ברוח הקדש.
הערת המתרגם: שנתבארו לעיל בחלק זה פרק לו ד"ה ואחר ההקדמות הללו.
הערת המתרגם: ראה לעיל פרק מג.
הערת המתרגם: לעיל בסמוך סוף פרק מד.
הערת המתרגם: יחזקאל מ, ד.
הערת המתרגם: בראשית לא יא.
הערת המתרגם: ישעיה ו א, וצ"ל ואראה את אד'. כי לא נאמר בישעיה כלל ראיתי את ה'.
הערת המתרגם: שם ו ח.
הערת המתרגם: מלכים א כב יט. דברי הימים ב יח יח. ותמיהת קרקש כאן תמוהה ביותר. והנחתו נגד כל הכללים וללא כל הגיון, גם מה שניסה לתרץ לקמן אינו כלום.
הערת המתרגם: בראשית טו ט-י.
הערת המתרגם: לעיל פרק מא.
הערת המתרגם: בראשית טו ד.
הערת המתרגם: שם יח א.
הערת המתרגם: יהושע ה יג-טו. ושים לב לעיל פרק מב.
הערת המתרגם: בראשית כב.
הערת המתרגם: "תקריר מא תקרר" כלומר: [רסה] אחרי שנתברר לנו בלי ספק עד היכן הגיעה מעלתו הרמה של אברהם אביבו במושכלות, ושהגיע לשיא השלמות.
הערת המתרגם: ראה לעיל פרק מב הע' * , ומד הע' . ובשני המקומות הנ"ל כתב רבנו "יכלמה" וכאן "יכ'אטבה" ואין בעברית מילים המבחינות ביניהן כבערבית ולפיכך תרגמתי הכל דיבור.
הערת המתרגם: כי אין המדמה מדמה אלא מסוג הדברים שהוא שקוע בהרהור בהם וכל מעייניו נתונים להן, וכדלעיל פרק לו ד"ה וכבר ידוע שהדבר, ומי שטרם נצרף ונזדכך הרהורו עד לרמה שנתבארה לעיל ח"א פרק נח קשה לומר שתשרה עליו רוח נבואה.
הערת המתרגם: במדבר יב ו.
הערת המתרגם: לעיל פרק מא.
הערת המתרגם: בראשית טו יב.
הערת המתרגם: בראשית רבה פרשה יז ו ופרשה מד יט.
הערת המתרגם: לעיל בחלק זה פרק לח ד"ה ודע כי הנביאים האמתיים.
הערת המתרגם: במדבר יב ח.
הערת המתרגם: שמות כה כב.
הערת המתרגם: בהלכות יסודי התורה פ"ז הל' ו. ובפירושו למשנה סנהדרין פ"י מ"א ד"ה והיסוד השביעי, מהדורתי עמ' ריב. וראה גם איגרת תימן מהדורתי עמוד לח. ולעיל ח"א פ"ג ופ"ד ופ"ה.
הערת המתרגם: שמות לג יא. וראה לעיל ח"א פל"ז וח"ב פ"לב
חלק שני
<h2>פרק [מו]</h2>
מן הפרט האחד יש ללמוד על כל פרטי המין, ויודע כי זו צורת כל פרט ממנו.
ואשר רוצה אני לומר בדבר זה, כי מן הצורה האחת מצורות הודעות הנביאים, תלמד על כל [רסו] ההודעות אשר באותו המין.
ואחר הצעה זו, תדע שכמו שרואה האדם בשנתו שהוא נסע לעיר פלונית ונתחתן שם, וישב במשך זמן ונולד לו בן, וקרא לו פלוני והיה במצבו ובעניינו כך וכך , כך אלו המשלים הנבואיים הנראים או נעשים במראה הנבואה, כפי שמחייב המשל ההוא מעשה מן המעשים, ודברים שעושה הנביא, ומשך הזמן הנזכר בין מעשה למעשה על דרך המשל, וההיעתקות ממקום למקום, כל זה אינו אלא במראה הנבואה, לא שהם מעשים מציאותיים בחושים הגלויים.
ונזכרים בספרי הנבואה מקצתם בסתם, שכיון שנודע כי הכל במראה הנבואה הסתפק מלחזור בעת הזכרת כל פרט מן המשל שהוא היה במראה הנבואה, כמו שאומר הנביא ויאמר ה' אלי ואינו צריך לבאר שזה היה בחלום.
ולכן חשבו ההמון שאותם המעשים וההיעתקויות והשאלות והתשובות שכל זה היה במצב השגת החושים לא במראה הנבואה.
ואני אזכיר לד מזה מה שלא יטעה בו שום אדם, ואסמיך לכך מקצת דברים שהן ממינו, ומאותו המקצת תלמד על מה שלא אזכיר. והנה מן הפשוטים אשר לא יטעה בו שום אדם, מה שאמר יחזקאל, אני יושב בביתי וזקני יהודה יושבים לפני וגו' ותישא אותי רוח בין הארץ ובין השמים ותבא אותי ירושלמה במראות אלוהים .
כך אמרו ואקום ואצא אל הבקעה לא היה אלא במראות אלוהים, כמו שנאמר באברהם ויוצא אותו החוצה והיה זה במחזה.
כך אמרו ויניחני בתוך הבקעה לא היה אלא במראות אלוהים.
והזכיר יחזקאל באותו המראה אשר הובא בו לירושלם אמר דבר שזה לשונו, ואראה והנה חור אחד בקיר ויאמר אלי בן אדם חתר נא בקיר ואחתור בקיר והנה פתה וגו' , וכשם שהוא ראה במראות אלוהים שהוא נצטווה לחתור בקיר כדי שיכנס ויראה מה שנעשה שם, וחתר כפי שהזכיר במראות אלוהים, ונכנס במחתרת וראה מה שראה וכל זה במראה הנבואה, כך מה שאמר לו ואתה קח לך לבנה וגו' ואתה שכב על צדך השמאלי וגו' ואתה קח לך חיטין ושיעורים וגו' , וכן מה שאמר לו והעברת על ראשך ועל זקנך כל זה במראה הנבואה ראה שהוא עשה את המעשים אשר נצטווה לעשותם.
וחלילה לאל שיעשה את נביאיו לעג וקלס לנבלים ויצוום לעשות מעשי שטות , נוסף על הציווי בעבירה, לפי שהוא היה כהן, וחייב שני לאווין על כל פאת זקן או פאת ראש. אלא כל זה היה במראה הנבואה.
כך [רסז] אני אומר באומרו כאשר הלך עבדי ישעיהו ערום ויחף לא היה זה אלא במראות אלוהים, אלא שטועים חלושי ההגיון בכל זה ומדמים שהנביא מספר שהוא נצטווה לעשות כך ועשה, וכך סיפר שהוא נצטווה לחתור את הקיר אשר בהר הבית והוא היה בבבל ואמר שהוא חתרו כמו שאמר ואחתור בקיר , וכבר ביאר כי זח היה במראות אלוהים, וכמו שנאמר באברהם היה דבר ה' אל אברם במחזה לאמר , ונאמר באותו מראה הנבואה ויוצא אותו החוצה ויאמר הבט נא השמימה וספור הכוכבים , והנה זח ברור שהוא במראה הנבואה, שהיה רואה שהוא הוצא מן המקום שהיה בו עד שראה את השמים, ואחר כך נאמר לו וספור הכוכבים, ונאמר תאור הדבר כפי שאתה רואה.
כך אני אומר בציווי שנצטווה בו ירמיה לטמון את האזור בפרת, וטמנו, ובקרו לאחר זמן רב ומצאו שכבר נרקב ונפסד , כל המשלים הללו במראה הנבואה, ולא יצא ירמיה מארץ ישראל לבבל ולא ראה פרת .
וכך אמרו להושע קח לך אשת זנונים וילדי זנונים וכל אותה הפרשה, לידת הילדים וקריאת שמותיהם פלוני ופלוני, הכל במראה הנבואה, כי אחרי שביאר שהם משלים, לא נשאר ספק שדבר מאלה היה במציאות, אלא כאשר נאמר בנו ותהי לכם חזות הכל כדברי הספר וגו' .
וכך נראה לי כי פרשת גדעון בגיזה וזולתה לא היה זה כי אם במראה, ולא אקרא לו מראה נבואה בסתם, כי גדעון לא הגיע לדרגת הנביאים כל שכן לדרגת המופת, ולכל היותר שיגיע לשופטי ישראל, וכבר מנאוהו מקלי עולם כמו שביארנו , ואין כל זה כי אם בחלום, כמו חלום לבן ואבימלך כמו שאמרנו .
וכן דבר זכריה וארעה את צאן ההריגה לכן עניי הצאן ואקח לי שני מקלות וכל הפרשה עד סופה, דרישת השכר בנחת וקבלת השכר וספירת הכסף ונתינתו בבית היוצר , כל זה ראה במראה הנבואה שהוא נצטווה לעשותו ועשה במראה הנבואה או בחלום של נבואה.
ודבר זה לא יפקפק בו ולא יתעלם ממנו אלא מי שמתערבבים אצלו האפשריים בנמנעים . וממה שהזכרתי לך תלמד על מה שלא הזכרתך הכל מין אחד ודרך אחד, הכל מראה נבואת וכל מה שייאמר באותו המראה שהוא עשה בו, או שמע, או יצא, או נכנס, או אמר, או נאמר לו, או עמד, או ישב, או עלה, או ירד, או נסע, או שאל, או נשאל, הכל במראה הנבואה.
ואפילו נמשכו אותם המעשים המתוארים וציוונו בזמנים ובאישים מסוימים ובמקומות, כיון שנתבאר לך שאותו המעשה משל, תדע ידיעה ברורה שהוא היה במראה הנבואה. [רסח]
הערות:
הערת המתרגם: "שכ'ץ" פרט, יחידה, יכול להיות של מין האדם, או בעל חי, או צמח, או דומם, או מושג. ובריש "האיש".
הערת המתרגם: "צורה" אפשר לתרגם: צורה, או אופן. ובר"ש "תכונה" ואינו נכון לדעתי. [רסו]
הערת המתרגם: "פי אלנום" ור'"ן נתחלפה לו בתיבת "אלמנאם" וכתב "בחלום" ולא דק.
הערת המתרגם: יתכן כי שורה זו היתה מקור השראת החלום הטיפוסי של בעל "משל הקדמוני" בשער הרביעי סיפור הבחור והזקן הקוסם.
הערת המתרגם: "תנקל" כגון באברהם ויוצא אותו החוצה, וכדומה. ובר"ש "ונסיעות" ואינו נכון.
הערת המתרגם: ראה ירמיה א, ז ט יב יד. יג ו. יחזקאל מד ב. זכריה יא יג.
הערת המתרגם: יחזקאל ח א-ג.
הערת המתרגם: שם ג כג.
הערת המתרגם: בראשית טו ה.
הערת המתרגם: יחזקאל לז א. וראה סנהדרין צב ב. ובכל מאמר תחית המתים לא הזכיר רבנו אף במילה אחת מתים שהחיה יחזקאל. ואף לא בשום חיבור אחר מחיבוריו. וראה גם לעיל מא הע' .
הערת המתרגם: שם ח ז-ח.
הערת המתרגם: שם ד א-ט.
הערת המתרגם: יחזקאל ה א.
הערת המתרגם: בר"ש "מתת נביאיו דומים לשוטים ולשיכורים" וטעה בקריאת המקור. וכנראה שרבנו רומז לדברי ההוא מין שאמר לר' אבהו אלהכון גחכן הוא וכו' ראה סנהדרין לט א.
הערת המתרגם: בר"ש "ויצוום לעשות מעשה השוטים ויצוום לעשות מעשה השגעון" וכנראה שתירגם תחילה באחת משתי הצורות ואח"כ החליף לשניה. והמעתיקים הכניסו שתיהן ללא הבחנה.
הערת המתרגם: איני יודע מקור לזה, גם בספר המצוות שלו לאוין מג-מד אין זכר לזה. גם בהלכות עבודה זרה פרק יב לא אמר כן. ולא עוד אלא שגילוח פאת הראש לא נכפל בכהנים בויקרא כא ה, ואין אלו הלאו האמור בכל, שם כ כז. ובספר המצוות לאווין קע כתב: ומן הסוג הזה עצמו האזהרה שהזהיר את הכהנים לא יקרחו קרחה בראשם ופאת זקנם לא יגלחו ובבשרם לא ישרטו שרטת, ושלשה לאווין אלו עצמן כבר קדמו לכל ישראל בכלל ואמר לא תקיפו פאת ראשכם ולא תשחית, ולא תשימו קרחה בין עיניכם למת, ושרט לנפש לא תתנו בבשרכם. ונכפלו בכהנים להשלמת הדין בלבד כמו שנתבאר בסוף מכות (דף כ, א) כאשר נתבארו דיני שלוש מצוות הללו. ואילו היו לאווין מיוחדים בכוהנים ולא היו להשלמת דין אלא מצוות נפרדות כי אז היה הכהן חייב על כל מעשה מהם שתי מלקיות, [רסז] משום שהוא ישראלי ומשום שהוא כהן, ואין הדבר כן, אלא מלקות אחת בלבד כשאר ישראל. עכ"ל. וברור כי רבנו אמר את הדברים כאן על דרך הדרש וההטפה שדרך המטיף להגדיל ולהפריז בעניין.
הערת המתרגם: ישעיה כ, ג.
הערת המתרגם: אפשר: "חלושי ההיקש" כלומר: שאין בכוח בינתם להקיש מדבר לדבר. ובר"ש "חלושי הסברא".
הערת המתרגם: בראשית טו א.
הערת המתרגם: שם טו ה.
הערת המתרגם: ראה ירמיה יג ד-ז.
הערת המתרגם: ראה פסיקתא רבתי כז. ומה לביתא במגלה יד ב שיצא מארץ ישראל להחזיר עשרת השבטים. אפשר שאין להקשות מדיברי אגדה וכפי שכתב רבנו לעיל בסוף הפתיחה למורה. ואפשר שכוונתו שלא יצא מארץ ישראל לבבל בגלות נבוזראדן.
הערת המתרגם: הושע א ב.
הערת המתרגם: ישעיה כט יא. וראה גם לעיל בחלק זה פרק כט.
הערת המתרגם: ראה שופטים ו כא-לז.
הערת המתרגם: ראש השנה כה ב.
הערת המתרגם: לעיל בחלק זה פרק מא.
הערת המתרגם: זכריה יא י.
הערת המתרגם: שם יא יב-יג.
הערת המתרגם: אפשר: האפשריות בנמנעות. [רסח]
<h2>פרק [מז]</h2>
אין ספק שכבר נתבאר ונתברר כי רוב נבואת הנביאים במשלים, כי הכלי לכך זוהי פעולתו, כלומר: המדמה.
וכן ראוי לדעת גם מענייני ההשאלות וההגזמות מעט, לפי שפעמים יבוא זה בפסוקי ספרי הנבואה, ואם יובן הדבר שהוא בדיוק, ולא יוודע שהוא גוזמא והפלגה, או יובן כפי מה שמורה עליו הלשון לפי הנחתו הראשונה, ולא יוודע שהוא מושאל, יווצרו דברים מוזרים.
וכבר בארו ואמרו דיברה תורה לשון הבאי , כלומר: ההגזמה, ולמדו באומרו ערים גדלות ובצורות בשמים , וזה נכון.
ומסוג ההגזמה אמרו כי עוף השמים יוליך את הקול , ועל פי זה נאמר אשר כגבה ארזים גבהו וגו' , וסוג זה מצוי הרבה בדברי כל הנביאים, כלומר: דברים שנאמרו על דרך ההגזמה וההפלגה לא על דרך הדיוק והדקדוק.
ואינו מסוג זה מה שאמרה תורה בעוג הנה ערשו ערש ברזל וגו' , כי ערש היא המיטה, אף ערשנו רעננה , ואין ערש האדם כפי מידתו בשווה, לפי שאינו בגד שלובש אותו, אלא הערש יהיה תמיד יותר גדול מן האדם הישן עליו. והנוהג הידוע שהוא יהיה יותר ארוך מן האדם בכדי שליש אורכו. ואם היה אורך הערש הזה תשע אמות, יהיה אורך הישן עליו כפי הנוהג ביחס המיטות שש אמות או יותר מעט. ואמרו 'באמת איש', רוצה לומר אמת אדם בינוני , כלומר: משאר בני אדם, לא שזה באמת עוג. לפי שכל אדם אברי יחסיים על הרוב, והרי הוא אומר כי אורך עוג היה פי שנים באורך אחד משאר בני אדם או יותר מעט, וזה בלי ספק נדיר באישי המין, אלא שאינו נמנע בשום אופן.
אבל מה שנתפרש בתורה מדיוק חיי אותם האנשים , אני אומר שלא היה אותם החיים אלא אותו האיש האמור לבדו, אבל שאר האדם חיו החיים הטבעיים הרגילים, ותהיה הנדירות הזו באותו האדם, אם על ידי גורמים רבים במזונו והנהגתו, או על דרך הנס ונוהג לפי דרכו , ולא יתכן לומר בו זולת זה.
ועל דרך זו ראוי להתבונן מאוד בדברים שנאמרו על דרך ההשאלה, מהם שהוא פשוט וברור שלא יסתפק בו שום אדם, כגון אמרו ההרים והגבעות יפצחו לפניכם רנה וכל עצי השדה ימחאו כף שההשאלה בזה ברורה.
וכן אמרו גם ברושים שמחו לך וגו' תירגם יונתן בן עוזיאל אף שלטונין חדיאו לך עתירי נכסין, עשאו מעניין המשל , כמו חמאת בקר וחלב צאן.
וההשאלות האלה רבים מאוד מאד בספרי הנבואה, מהם אשר ההמון מרגיש שהם מושאלות, ומהם שהם חושבים שאינן מושאלות, כי לא יסתפק אדם באומרו יפתח ה' לך את אוצרו וגו' שזו השאלה, ושאין לה' אוצר שאוצר בו המטר , וכן אמרו ודלתי שמים פתח וימטר עליהם מן , לא יחשוב שום אדם שיש בשמים שער ודלתות , אלא זה על דרך הדימוי, והוא אחד ממיני ההשאלה.
וכך ראוי להבין אמרו נפתחו השמים , ואם אין מחני נא מספרך אשר [רסט] כתבת , אמחנו מספרי , ימחו מספר חיים , כל זה על דרך הדימוי, לא שיש לו יתעלה שם ספר שכותב בו ומוחק כפי שחושב ההמון אשר אינם מבינים מקום ההשאלה כאן, והכל מסוג אחד.
והבן כל מה שלא הזכרתי כפי מה שהזכרתי בפרק זה, וחלק העניינים בדעתך והבחן ביניהם, יתבאר לך מה שנאמר על דרך המשל, ומה שנאמר על דרך ההשאלה, ומה שנאמר על דרך ההגזמה .
ומה שנאמר כפי שמורה עליו ההנחה הראשונה בדיוק, ואז יתבארו לך כל הנבואות ויתבררו, וישארו לך דעות מושכלות נוהגות לפי סדר, רצויות לפני ה', כי אין רצוי לפניו יתעלה כי אם האמת, ואין מכעיסו כי אם השווא.
ואל יתבלבלו השקפותיך ומחשבותיך, ויהיו בדעותיך השקפות בלתי נכונות רחוקות מאוד מן האמת ותחשבם תורה, כי התורות הם אמת צרופה אם הובנו כראוי אמר צדק עדותך לעולם וגו', ואמר אני ה' דובר צדק .
וגם בהבחנה זו תינצל מלדמות מציאות דבר שלא המציא אותו ה'; ומהשקפות רעות אשר יתכן שיביאו מקצתן לידי כפירה, ודעות גרועות ביחס לה', כמצבי הגשמות והתארים וההתפעלויות כמו שביארנו , או תחשוב על אותם הדברים הנבואיים שהם בטלים וכל הצרה המביאה לידי כך היא הזנחת מה שהעירונו עליו.
והנה גם עניינים אלה מסתרי תורה, ואף על פי שדיברנו בהם יש בו הכללה, הרי פירוטו קל אחרי כל מה שקדם.
הערות:
הערת המתרגם: חולין צ, ב. תמיד כט א.
הערת המתרגם: דברים א כח.
הערת המתרגם: קוהלת י כ.
הערת המתרגם: עמוס ב ט.
הערת המתרגם: דברים ג יא
הערת המתרגם: שיר השירים א טז.
הערת המתרגם: אפשר: ממנו.
הערת המתרגם: כן הוא בכל נוס' כתבי היד של המקור, וכ"ה גם ברי"ח. ובר"ש "או פחות מעט" וכנראה שתיקן כן מסברא, כי האדם הבינוני הוא יותר על שלוש אמות באמת איש, שהן בערך ס"מ, ואם עוג שש אמות, הרי הוא פחות מעט מכפל.
הערת המתרגם: האמורים בבראשית ה.
הערת המתרגם: אפשר: ונוהג כמשפטו.
הערת המתרגם: ישעיה נה יב. וראה גם רס"ג בספרו האמונות ודעות מאמר ב פרק י.
הערת המתרגם: ישעיה יד ח.
הערת המתרגם: ולא מענין ההשאלה.
הערת המתרגם: דברים לב יד.
הערת המתרגם: שם כח יב.
הערת המתרגם: וראה גם בדברי חז"ל חגיגה יב ב. אוצרות ברד ואוצרות שלג.
הערת המתרגם: תהלים עח כג-כד.
הערת המתרגם: אף הדורש בבכורות מה א דלתות לבית ולאשה לא השווה להן פסוק זה.
הערת המתרגם: יחזקאל א א. וראה לעיל מד הע' , ועצם הערה ביעף זו ראויה לשימת לב תוך קישור כל האמור בעניין זה. כי הלא מדובר במראה נבואה, או בחזון, וכל חזון מתגלה במשלים ובהשאלות לשוניות. וראה גם [רסט] לקמן ח"ג פרק ז.
הערת המתרגם: שמות לב לב. וראה גם פירוש רבנו לאבות פ"ב מ"א.
הערת המתרגם: שם לב לג.
הערת המתרגם: תהלים סט כט.
הערת המתרגם: "יט'ן" מחשבה בלתי נכונה.
הערת המתרגם: "ישערוא" יעלו על לבם. ובר"ש "בלתי שוערים".
הערת המתרגם: הבאי והגזמה באו אצל רבנו לחילופין בשל שכנותם העניינית. אם כי חז"ל בחולין צ, ב. הבחינו ביניהן.
הערת המתרגם: כתב רבנו כאן לשון הכעסה. וראה לעיל ח"א פרק לו.
הערת המתרגם: אפשר: מצוות כי המצוות הם.
הערת המתרגם: תהלים קיט קמד.
הערת המתרגם: ישעיה מה יט.
הערת המתרגם: לעיל ח"א פרק נה.
הערת המתרגם: כלומר: בתפשך את הדברים כפשוטם אתה עלול לבוא לידי אחת משתים, או לידי אמונות הבל בפרט ביחס לה' ותהיה מכעיס, או שתראה אותם נגד ההגיון והאמת ותכפור בהן.
<h2>פרק [מח]</h2>
פשוט הוא מאוד שכל דבר מתחדש יש לו סיבה קרובה חדשה אותו, ולאותה הסיבה סיבה, וכך עד שיסתיים הדבר לסיבה הראשונה לכל דבר, כלומר: רצון ה' וחפצו . ולפיכך פעמים נשמטים בדבר הנביאים כל אותם הסיבות האמצעיות, ומיחסים לה' אותה הפעולה הפרטית המתחדשת, ואומרים שהוא יתעלה עשאה.
וכל זה ידוע, וכבר דברנו בו אנחנו וזולתנו מאנשי האמת , והיא השקפת כל אנשי תורחנו.
ואחר הצעה זו שמע מה שאבאר בפרק זה והתבונן בו התבוננות מיוחדת לו, יותר על התבוננותך שאר פרקי מאמר זה, והדבר אשר אבאר לך הוא זה.
דע, שכל הסיבות הקרובות אשר מהם נתחדש מה שנתחדש, אין הבדל בין שהיו אותן הסיבות עצמיות טבעיות או בחיריות או מקריות על דרך האירוע .
וכוונתי בבחיריות שתהא סבת אותו המתחדש בחירת אדם , ואפילו היתה הסיבה רצון בעל חי מכל בעלי החיים, הרי [רע] כל זה מתיחס לה' יתעלה בספרי הנביאים, ואומרים בסתם בדברם על אותה הפעולה כי ה' עשאה, או ציווה בה, או אמרה. ונאמרו בכל הדברים הללו לשון אמירה, ולשון דיבור, וליבון ציווי, ולשון קריאה, ולשון שליחה.
וזהו העניין אשר רציתי להעיר עליו בפרק זה. והוא, כיון שה' כפי שהונח * הוא אשר עורר אותו הרצון לאותו החי הבלתי הוגה, והוא אשר חייב אותה הבחירה לחי ההוגה, והוא אשר הנהיג הדברים הטבעיים כפי מהלכם , והאירוע הוא מטוב הדבר הטבעי כמו שנתבאר , ורובו משותף בין הטבע והבחירה והרצון * , נתחייב לפי כל זה לומר על מה שמתחייב מאותן הסיבות כי ה' ציווה שייעשה כך או אמר יהיה כך.
ואני אזכיר לך מכל אלו דוגמאות ועליהן תדון כל מה שלא אומר.
אמר במה שנוהג תמיד מן הדברים הטבעיים, כנמיסת השלג כאשר מתחמם האויר, והמית גלי מי הים בעת משב הרוח.
אמר ישלח דברו וימסם .
ויאמר ויעמד רוח סערה ותרומם גליו .
ואמר בירידת המטר ועל העבים אצווה מהמטיר וגו' .
ואמר במה שתהיה סיבתו בחירות אנושיות, כמלחמת עם שנמסר בידו עם אחר, או אדם שנתעורר להזיק לאדם אחר, ואפילו בקללה.
אמר בהשתלטות נבוכדנצר הרשע וצבאותיו, אני צוויתי למקדשי גם קראתי גיבורי לאפי , ואמר בגוי חנף אשלחנו .
ובפרשת שמעי בן גרא אמר כי ה' אמר לו קלל את דוד .
ובהצלת יוסף הצדיק מן הכלא אמר שלח מלך ויתירהו .
ובניצחון פרס ומדי על הכשדים אמר ושלחתי לבבל זרים וזרוה .
ובפרשת אליהו ע"ה כאשר סבב לו ה' אשה לכלכלו נאמר לו הנה צוויתי שם אשה אלמנה לכלכלך .
ואמר יוסף הצדיק לא אתם שלחתם אותי הנה כי האלוהים
ואמר במה שהייתה סיבתו רצון בעל חי ותנועתו לצרכיו החיוניים, ויאמר ה' לדג , כיון שה' הוא אשר עורר בו אותו הרצון, לא שהוא עשאו נביא והראה לו חזון .
וכך נאמר בארבה שבא בימי יואל בן פתואל כי עצום עושה דברו .
וכך נאמר גם בהשתלטות חיות הטרף על ארץ אדום בזמן חורבנה בימי סנחריב, והוא הפיל להן גורל וידו הלקתה להן בקו , ואף על פי שלא הזכיר כאן לשון אמירה ולא ציווי ולא שליחה, אבל עניין הדברים דומה ופשוט. ועל כל הדומה לדוגמא זו מן הדברים תדון.
ואמר גם בדברים שיארעו במקרה בהחלט. אמר בפרשת רבקה ותהי אשה לבן אדניך כאשר דבר ה' .
ובפרשת דוד ויהונתן אמר לך כי שלחך ה' .
ובפרשת יוסף וישלחני אלוהים לפניכם .
הנה נתבאר לך היאך אומרים על עתוד הסיבות איך שנתעתדו, בין שהיו סיבות בעצם, או במקרה, או בבחירה, או ברצון, בחמשת לשונות אלו, והם:
צווי
אמירה
דבור
שליחה
קריאה.
דע את זה ונהג על פיו בכל מקום [רעא] לפי ענינו, ויסתלקו זרויות רבות ויתבאר לך אמתת הדבר באותו המקום שנראה רחוק מן האמת.
ועד כאן הגיעו הדברים בעניין הנבואה ומשליה ושימושיה, וזה כל מה שאמרתי לך בעניין זה במאמר זה, וניגש לעניינים אחרים בעזרת שדי.
נשלם החלק הזה השני ממורה הנבוכים ונסמך לו החלק השלישי [רעב]
הערות:
הערת המתרגם: וכדלעיל פרק סו, ופרק סט מחלק א.ופרק כה מחלק זה ד"ה ודע.
הערת המתרגם: הכוונה החוקרים האמיתיים. ונדמה לי שהכוונה לרס"ג, וכמו שכתב בפירושו לבראשית ג כא ויעש ה' אלהים לאדם ולאשתו כתנות עור. ראה פירושי רס"ג לתורה מהדורתי.
הערת המתרגם: "ערצ'יה אתפאקייה" והוסיף רבנו "אתפאקיה" כדי לסלק טעות בפירוש "ערץ'" מקרה, שהוא נשוא על נושא. ובר"ש הושמט.
הערת המתרגם: וכדלעיל הע' . [רע]
* . אפשר: שנחברה שאומת.
הערת המתרגם: וראה גם בהקדמתו לאבות הפרק השמיני ד"ה אבל הדבר, מהדורתי עמ' שצט.
הערת המתרגם: "מן פצ'ל אלאמר אלטביעי" כלומר: שזה מכלל הטוב שהשתית הקב"ה בעולם שכל דבר יציב בו והולך או נוהג לפי סדר ומשטר קבוע והמקרה הוא רק ביחס למקום ולזמן ולא לעצם הדבר. ובר"ש "והמקרה הוא ממותר הענין הטבעי".
הערת המתרגם: ראה לעיל ח"א פרק סט. וראה גם לקמן ח"ג פרק יז.
* . להבדלי מושגי בחירה ורצון ראה לעיל בחלק זה פרק ז הע' .
הערת המתרגם: תהלים קמז יח.
הערת המתרגם: שם קז כה.
הערת המתרגם: ישעיה ה ו.
הערת המתרגם: שם יג ג.
הערת המתרגם: שם י, ו.
הערת המתרגם: שמואל ב טז י. וכוונת רבנו שהוא מזיקו בקללתו לפי דמיונו של המקלל. וראה ספר המצוות של רבנו לאווין שיז.
הערת המתרגם: תהלים קה כ.
הערת המתרגם: ירמיה נא ב.
הערת המתרגם: בר"ש "סבב לו ה' פרנסתו".
הערת המתרגם: מלכים א יז ט.
הערת המתרגם: בראשית מה ח.
הערת המתרגם: יונה ב יא.
הערת המתרגם: אפשר: עשאו נביא ונבהו. וראה לעיל פרק לב בהשקפה שלישית.
הערת המתרגם: יואל ב יא.
הערת המתרגם: ישעיה לד יז.
הערת המתרגם: בראשית כד נא. וכבר קראו חז"ל מעשה זה נחש, ראה חולין צה ב, וראה גם בהלכות עבודה זרה פי"א הל' ד.
הערת המתרגם: שמואל א כ כב.
הערת המתרגם: בראשית מה ז. [רעא]
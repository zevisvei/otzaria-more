<h1>משנה - נגעים</h1>

<h2>פרק א</h2>
<h3>פרק א - משנה א</h3>
מַרְאוֹת נְגָעִים שְנַיִם שֶהֵן אַרְבָּעָה. בַּהֶרֶת עַזָּה כַשֶּׁלֶג, שְׁנִיָּה לָהּ כְּסִיד הַהֵיכָל. וְהַשְּׂאֵת כִּקְרוּם בֵּיצָה, שְׁנִיָּה לָהּ כְּצֶמֶר לָבָן {ב}, דִּבְרֵי רַבִּי מֵאִיר. וַחֲכָמִים אוֹמְרִים, הַשְּׂאֵת כְּצֶמֶר לָבָן, שְׁנִיָּה לָהּ כִּקְרוּם בֵּיצָה:
<b style="color: gray;">רע"ב</b> <b>מראות נגעים שנים</b>. כתיבי בקרא בהדיא שאת ובהרת: <b>שהן ארבעה</b>. יש לך לרבות עוד שנים אחרים דלא כתיבי בקרא, והן תולדה דשאת ותולדה דבהרת. דמרבינן להו מספחת, שאין ספחת שם נגע אלא לשון טפלה, וכן הוא אומר (שמואל א ב') ספחני נא אל אחת הכהונות, והטיל הכתוב ספחת בין שאת לבהרת, לומר לך שיש תולדה לשאת ויש תולדה לבהרת {א}: <b>בהרת עזה כשלג</b>. לבנה ביותר. דכתיב (ויקרא י''ג) ואם בהרת לבנה היא, היא לבנה ואין למעלה ממנה לבנה: <b>שאת כקרום ביצה</b>. דסבר האי תנא אין שאת אלא לשון גובה. וכן הוא אומר (ישעיה ב') ועל כל הגבעות הנשאות. ואין לך כהה בלבנונית בכל ארבעה מראות כקרום ביצה, לפיכך הוא גבוה יותר מכולן, כמראה צל גבוה מן החמה: <b>שניה לה כצמר לבן</b>. והוא עז בלבנוניתו יותר מסיד ההיכל שהיא תולדה דבהרת. משום דאמר קרא שאת לבנה. לענין מאי קרייה רחמנא לבנה, על כרחך לתולדתה, שהיא לבנה יותר מתולדה דבהרת: <b>שאת כצמר לבן</b>. רבנן סברי, שני מראות עזות שהן שלג וצמר לבן, הן לשני אבות בהרת ושאת, ושני מראות כהות מהן שהן סיד ההיכל וקרום ביצה והן תולדות. תן תולדה גדולה לגדול, דהיינו סיד ההיכל לבהרת שהוא אב גדול, ותולדה קטנה לקטן דהיינו קרום ביצה לשאת שהוא קטן מבהרת. ונפקא מינה בפלוגתייהו דרבנן ותנא קמא לענין צירוף, דחצי גריס מאב וחצי גריס מתולדה דידיה מצטרפין, וכן שני האבות שאת ובהרת מצטרפין, דדרשינן והיה בעור בשרו לנגע, מלמד שמצטרפין זה עם זה, מדכתיב והיה ולא כתיב והיו, עשה כל הנגעים אחד. אבל שתי התולדות אין מצטרפות, דתולדה דבהרת אינה מצטרפת עם תולדה דשאת, דלא קאי והיה אלא אשאת ובהרת דכתיבי בהדיא, ולא אתולדות דאתו מרבויא. והשתא, לתנא קמא שלג וקרום ביצה מצטרפין, שלג וצמר לבן אין מצטרפין. ולרבנן, שלג וצמר מצטרפין, שלג וקרום אין מצטרפין {ג}. והלכה כחכמים: <b>צמר לבן</b>. צמר נקי של כבש בן יומו לאחר שרחצוהו ונתלבן:
<b style="color: gray;">תוי"ט</b>
{א} <b>גמרא</b> שבועות דף ז'. ועתוי''ט: {ב} <b>בהרת</b> כו'. ואין דרך נגע לבוא אלא בארבעה מראות הללו, ומיהו בכל אחד ואחד יש כמה מראות שזה לבן מזה כמו שלגים וכן כולם. הר''ש ותוס': {ג} <b>ועיין</b> בהר''ב לקמן מ''ג:
<h3>פרק א - משנה ב</h3>
הַפָּתוּךְ שֶׁבַּשֶּׁלֶג, כְּיַיִן הַמָּזוּג בְּשֶׁלֶג, הַפָּתוּךְ שֶׁבַּסִּיד, כְּדָם הַמָּזוּג בֶּחָלָב {ד}, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֲדַמְדַּם שֶׁבָּזֶה וְשֶׁבָּזֶה, כְּיַיִן הַמָּזוּג בְּמַיִם, אֶלָּא שֶׁל שֶׁלֶג עַזָּה וְשֶׁל סִיד דֵּהָה מִמֶּנָּה:
<b style="color: gray;">רע"ב</b> <b>הפתוך שבשלג</b>. המעורב בלובן ואודם שבבהרת העזה כשלג נראה, כיין המזוג בשלג. שלבנוניתו מרובה ואדמימות שבו מועט: <b>והפתוך שבסיד ההיכל</b>. והמעורב שבנגע שהוא כסיד ההיכל, נראה, כדם המזוג בחלב. שאדמימות שבו מרובה. ואע''ג דלא תני פתוך אלא בבהרת ותולדתה, הוא הדין דיש פתוך נמי בשאת ותולדתה, דתניא בתורת כהנים, שאת לבנה, מלמד שמטמאה חלקה. בהרת לבנה אדמדמת, מלמד שמטמאה פתוך. מנין ליתן את האמור של זה בזה, תלמוד לומר נגע צרעת: <b>שבזה ושבזה</b>. שבשלג ושבסיד: <b>דיהה</b>. חסרה מן הלובן, שאינה צחה בלבנונית כמותה. והלכה כרבי עקיבא:
<b style="color: gray;">תוי"ט</b>
{ד} <b>כיין</b> כו'. והא דלא שיערו לתרווייהו או ביין או בדם, ומאי טעמא תני בסיד כדם בחלב ולא אמר כיין בסיד. ועוד, שיעור המיזוג מאי ניהו או בשני חלקים שלג וחלב או בפחות. ובזה יש לומר שהוא בכדי שיראה זה לתוך זה כדאמרינן בעלמא מים שדם הצפור ניכר בהם. ונראה דר' ישמעאל סבר בעינן שיהיה נודע הלבנונית וניכר האדמימות, הלכך אילו אמר כדם בשלג או כדם בסיד, מתוך ששניהם עבים אין נמזגים כלל ואין המראות מתערבים. ואם אמר כיין בסיד, אע''פ שהיין קלוש, הסיד עב, אבל יין בשלג נימוח ואינו נימוח ושניהם נראים. ואם אמר יין בחלב או במים, מפני ששניהם קלושים היין מחזירו למראהו, והלובן אינו ניכר בטבעו. ור''ע סבירא ליה אדמדם אדום שבאדומים, הלכך משער להן יין במים כו'. הר''א:
<h3>פרק א - משנה ג</h3>
אַרְבָּעָה מַרְאוֹת הָאֵלּוּ מִצְטָרְפִין זֶה עִם זֶה לִפְטוֹר, וּלְהַחֲלִיט, וּלְהַסְגִּיר. לְהַסְגִּיר {ו} אֶת הָעוֹמֵד בְּסוֹף שָׁבוּעַ רִאשׁוֹן {ז}. לִפְטוֹר אֶת הָעוֹמֵד בְּסוֹף שָׁבוּעַ שֵׁנִי {ח}. לְהַחֲלִיט אֶת שֶׁנּוֹלַד לוֹ מִחְיָה אוֹ שֵׂעָר לָבָן, בַּתְּחִלָּה, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְטוּר. לְהַחֲלִיט אֶת שֶׁנּוֹלַד לוֹ פִשְׂיוֹן, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר. לְהַחֲלִיט אֶת הַהוֹפֵךְ כֻּלּוֹ לָבָן מִתּוֹךְ הַפְּטוּר. לִפְטוֹר אֶת הַהוֹפֵךְ כֻּלּוֹ לָבָן מִתּוֹךְ הֶחְלֵט אוֹ מִתּוֹךְ הֶסְגֵּר. אֵלּוּ מַרְאוֹת נְגָעִים שֶׁכָּל נְגָעִים תְּלוּיִים בָּהֶן {י}:
<b style="color: gray;">רע"ב</b> <b>מארבעה מראות הללו מצטרפין</b>. גרסינן. ולא גרסינן ארבעה מראות, שאין כל הארבעה מראות מצטרפין, דאין התולדה מצטרפת אלא עם אב שלה, ושתי תולדות זו עם זו אינן מצטרפין. אבל שני אבות מצטרפין. מדכתיב והיה בעור בשרו, ולא כתיב והיו, משמע שעושה שאת ובהרת כאחד, דאי איכא חצי גריס מזה וחצי גריס מזה מצטרפין לכגריס. ורמב''ם כתב, דכל הארבעה מראות מצטרפין, בין שתי התולדות זו עם זו בין אב עם תולדה שאינה שלו, כל מקרום ביצה ולמעלה מצטרפין. והתוספתא מסייעתו {ה}: <b>לפטור להחליט ולהסגיר</b>. לכל הנך מילי מצטרפין. וכולהו מפרש להו: <b>להסגיר העומד בסוף שבוע ראשון</b>. דכתיב (ויקרא י''ג) וראהו הכהן ביום השביעי והנה הנגע עמד בעיניו והסגירו הכהן שבעת ימים שנית: <b>ולפטור את העומד בסוף שבוע שני</b>. שהעומד בשיעורו ולא פשה ועמד במראהו, אע''פ שלא ירד למטה מארבעה מראות, פוטרו בסוף שבוע שני. והא דכתיב [שם] וראה הכהן אותו ביום השביעי שנית והנה כהה הנגע וגו' וטיהרו הכהן, לאו למימרא דאין מטהרו אלא אם כן כהה, אלא אשמעינן קרא דאפילו נשתנה משלג לסיד או מסיד לשלג לא אמרינן נגע אחר הוא וחוזר ומסגירו כתחילה אלא כעומד דמי ומטהרו: <b>להחליט את שנולד בו מחיה או שער לבן בתחלה</b>. כשהובא בתחילתו אל הכהן ויש בו בהרת כגריס ומחית בשר כעדשה מרובעת בתוך מקום הבהרת, מחליטו מיד. וכן נמי שער לבן, אם היה שחור ולא הספיק להסגירו עד שהפך ללבן, מחליטו מיד. אבל פשיון לא מטמא בתחילה אפילו פושה והולך עד שלא הסגיר {ט}: <b>בסוף שבוע ראשון</b>. כלומר להחליט כמו כן בסוף שבוע ראשון, שמתחילה לא היו לו סימנין הללו והסגירו, ולסוף שבוע ראשון מצא בו מחיה או שער לבן, מחליטו: <b>או בסוף שבוע שני</b>. כגון דבסוף שבוע ראשון עמד בעיניו ולא היה בו לא שער לבן ולא מחיה, [והסגירו פעם שנית], ובסוף שבוע שני נולדו בו סימנים הללו, מחליטו: <b>לאחר הפטור</b>. כלומר ואפילו לאחר הפטור שבסוף שבוע שני לא נולדו בו סימני טומאה ופטרו, ולאחר כמה ימים נולדו, מחליטו: <b>להחליט את שנולד לו פשיון בסוף שבוע ראשון או בסוף שבוע שני</b>. כגון בהרת כגריס שאין בה מחיה ולא שער לבן והסגירה, אם פשתה בסוף שבוע ראשון או לא פשתה אלא בסוף שבוע שני, מחליטו. ואם לא פשתה לא בשבוע ראשון ולא בשבוע שני ופטרו ולאחר כמה ימים פשתה, מחליטו: <b>להחליט את ההופך כולו לבן מתוך הפטור</b>. אם אחר שפטרו וטיהרו הכהן פרחה הצרעת בכולו, טמא מוחלט: <b>לפטור את ההופך כולו לבן מתוך החלט או מתוך הסגר</b>. אם לאחר שטמאו הכהן, או לאחר שהוזקק להסגר קודם שטמאו, פרחה הצרעת בכולו, פוטרו וטהור, שהפריחה עושה מן הטהור טמא ומן הטמא טהור. והמוסגר טמא מקרי: <b>אלו מראות נגעים</b>. ארבעה מראות אלו שהזכרנו, חלקות או פתוכות:
<b style="color: gray;">תוי"ט</b>
{ה} <b>והתועלת</b> לחלק אותן במספר ארבעה, ולא תני סתם כל מקרום כו' מצטרפין, מלמד שאם אינו בקי בהן ובשמותיהן לא יראה את הנגעים. הר''מ בשם התוספתא: {ו} <b>לפטור</b> כו'. נקט תחילה שני הקצוות, והדר מקדים להסגיר שהוא בשבוע אחד, ואח''כ לפטור שהוא בשבוע שני, והדר להחליט שיש בו כמה גווני: {ז} <b>העומד</b> כו'. ולא נקט נמי בתחלה, דרישא הכי פירושא ארבעה מראות כו' מצטרפין בתחילה וכן לפטור כו', ולא הוצרך לפרש צירוף דרישא דפשיטא דסתמא דמלתא דאיירי בבא בתחילה. מהר''מ: {ח} <b>לפטור</b> כו'. ואם תאמר, מאי צירוף שייך כאן. נראה לי, כגון שהסגיר בהרת בשני גריסין ובסוף שבוע שני יש בהרת כגריס ושאם כגריס, והשתא אי הוו שני מינים הוי ליה שאת נגע חדש ומסגירין עליו, אבל אם מצטרפים דהוי כנגע אחד ה''ל עמד בעיניו דטהור. מהר''ם. ועתוי''ט: {ט} <b>כל</b> דברי הרב הם על פי התוספתא נלמדין מקראי. ועתוי''ט באריכות: {י} <b>שכל</b> כו'. לאו דוקא, דהא איכא נתקים. אלא בעור בשר קאמר. הר''ש:
<h3>פרק א - משנה ד</h3>
(רַבִּי חֲנִינָא סְגַן הַכֹּהֲנִים אוֹמֵר, מַרְאוֹת נְגָעִים שִׁשָּׁה עָשָׂר {יא}). רַבִּי דוֹסָא בֶּן הַרְכִּינַס אוֹמֵר, מַרְאוֹת נְגָעִים שְׁלשִׁים וְשִׁשָּׁה. עֲקַבְיָא בֶּן מַהֲלַלְאֵל אוֹמֵר, שִׁבְעִים וּשְׁנָיִם. רַבִּי חֲנִינָא סְגַן הַכֹּהֲנִים אוֹמֵר, אֵין רוֹאִים אֶת הַנְּגָעִים בַּתְּחִלָּה לְאַחַר הַשַּׁבָּת, שֶׁשָּׁבוּעַ שֶׁלּוֹ חָל לִהְיוֹת בַּשַׁבָּת. וְלֹא בַשֵּׁנִי, שֶׁשָּׁבוּעַ שֵׁנִי שֶׁלּוֹ חָל לִהְיוֹת בַּשַּׁבָּת. וְלֹא בַשְּׁלִישִׁי לַבָּתִּים, שֶׁשָּׁבוּעַ שְׁלִישִׁי שֶׁלּוֹ חָל לִהְיוֹת בַּשַּׁבָּת. רַבִּי עֲקִיבָא אוֹמֵר, לְעוֹלָם רוֹאִים. חָל לִהְיוֹת בְּתוֹךְ הַשַּׁבָּת, מַעֲבִירִין לְאַחַר הַשַּׁבָּת. וְיֵשׁ בַּדָּבָר לְהָקֵל וּלְהַחְמִיר:
<b style="color: gray;">רע"ב</b> <b>מראות נגעים שלשים וששה</b>. גרסינן. ולא גרסינן מראות נגעים ששה עשר. ושלשים ושש הוו, ארבעה מראות חלקות וארבעה מראות פתוכות דעור בשר, וכנגדן בשחין ומכוה, ששחין ומכוה אחת הן ולא חלקן הכתוב אלא לומר לך שאין מצטרפין, וכנגדן בנתקים, וכנגדן בקרחת וגבחת, שקרחת וגבחת אחת הן, הרי שלשים ושנים מראות, וירקרק ואדמדם דנגעי בגדים, וירקרק ואדמדם דנגעי בתים, הרי שלשים וששה: <b>עקביא בן מהללאל אומר שבעים ושנים</b>. הנך שלשים וששה בתחילה כשהובא אל הכהן, ושלשים וששה אחריני כנגדן בסוף שבוע ראשון או בסוף שבוע שני של הסגר או בסוף שבוע שלישי לנגעי בתים להבחין בין מראה שלכתחלה למראה שבסוף, הרי שבעים ושנים. כך פירשן הרמב''ם, וישר הוא. אלא דקשיא לי בגוה שהוא מונה שמונה מראות דנתקין, ואנן קיי''ל דנתקין מטמאין בכל מראות ואין להם מראות מיוחדות כשאר נגעים {יב}: <b>ששבוע שני שלו חל בשבת</b>. דשני הסגרות שלשה עשר יום דיום שביעי של שבוע ראשון עולה לכאן ולכאן, דכתיב (ויקרא י''ג) והסגירו [הכהן] שבעת ימים שנית, מלמד שיום שביעי עולה לו מן המנין מלפניו ומאחריו. וכן שלשה שבועות דנגעי בתים אינם אלא תשעה עשר יום, דראשון ושביעי של שבוע אמצעי עולין לפניהם ולאחריהם: <b>חל להיות בתוך השבת</b>. שביום השבת חל שביעי, אין רואים אותו בשבת, מפני שהוא נראה כדן את הדין בשבת, אלא ממתין עד לאחר השבת. ואין הלכה כר' עקיבא {יג}:
<b style="color: gray;">תוי"ט</b>
{יא} <b>ופירש</b> דסבירא ליה כרבי עקיבא דאמר כולהו לבהדי שאת מצטרפי, דשאת מצטרפת לבהרת וסיד וקרום, וקרום וסיד גם כן מצטרפין, ארבעה צירופים וארבעה חלקים, ופתוכים כנגדם, הרי ששה עשר. ע''כ. ומיהו למסקנא לרבי עקיבא כולן מצטרפין. ועתוי''ט: {יב} <b>ובספר</b> קרבן אהרן תירץ, דהר''מ דקדק בלשונו ולא כתב ושמונה בנתקים, אלא והם עצמם בנתקים, לומר שהם היותר מיוחדים בהם אשר הם דומים למראות הנגעים, עם היות שמטמאים גם בשאר מראות. ועתוי''ט: {יג} <b>ובר''מ</b> בנוסחת ארץ ישראל וכן בחיבורו פסק כר''ע. ועתוי''ט:
<h3>פרק א - משנה ה</h3>
כֵּיצַד לְהָקֵל, הָיָה בוֹ שֵׂעָר לָבָן וְהָלַךְ לוֹ שֵׂעָר לָבָן, הָיוּ לְבָנוֹת וְהִשְׁחִירוּ, אַחַת לְבָנָה וְאַחַת שְׁחוֹרָה וְהִשְׁחִירוּ שְׁתֵּיהֶן, אֲרֻכּוֹת וְהִקְצִירוּ, אַחַת אֲרֻכָּה וְאַחַת קְצָרָה וְהִקְצִירוּ שְׁתֵּיהֶן, נִסְמַךְ {טו} הַשְּׁחִין לִשְׁתֵּיהֶן אוֹ לְאַחַת מֵהֶן, הִקִּיף הַשְׁחִין {טז} לִשְׁתֵּיהֶן אוֹ לְאַחַת מֵהֶן, אוֹ חִלְּקָן הַשְּׁחִין וּמִחְיַת הַשְּׁחִין וְהַמִּכְוָה וּמִחְיַת הַמִּכְוָה וְהַבֹּהַק, הָיְתָה בוֹ מִחְיָה וְהָלְכָה לָהּ הַמִּחְיָה, הָיְתָה מְרֻבַּעַת וְנַעֲשֵׂית עֲגֻלָּה אוֹ אֲרֻכָּה, מְבֻצֶּרֶת וְנַעֲשֵׂית מִן הַצַּד, מִכְנֶּסֶת וִנִתִפַזִּרָה {יז}, וּבָא הַשְּׁחִין וְנִכְנַס בְּתוֹכָהּ. הִקִּיפָהּ, חִלְּקָהּ, אוֹ מִעֲטָהּ הַשְּׁחִין אוֹ מִחְיַת הַשְּׁחִין וְהַמִּכְוָה וּמִחְיַת הַמִּכְוָה וְהַבֹּהַק, הָיָה בוֹ פִשְׂיוֹן {כ} וְהָלַךְ לוֹ פִשְׂיוֹן אוֹ שֶׁהָלְכָה לָהּ הָאוֹם אוֹ שֶׁנִּתְמַעֲטָה וְאֵין בָּזֶה וּבָזֶה כַּגְּרִיס {כא}, הַשְּׁחִין וּמִחְיַת הַשְּׁחִין וְהַמִּכְוָה וּמִחְיַת הַמִּכְוָה וְהַבֹּהַק חוֹלְקִין בֵּין הָאוֹם לַפִּשְׂיוֹן, הֲרֵי אֵלּוּ לְהָקֵל:
<b style="color: gray;">רע"ב</b> <b>היה בו שער לבן</b>. ביום השבת. ואם היה רואהו היה מחליטו, ולאחר השבת הלך לו, הרי זה להקל {יד}. ואע''ג דאי נמי חלטו בשבת, כשהלך לו אחר השבת היה מטהרו, מכל מקום היה צריך להביא קרבן כדין מצורע מוחלט שנתרפא, ועכשיו פטור: <b>היו לבנות</b>. אי נמי היו לבנות ביום השבת שהיה ראוי להחליטו, ולמחר השחירו, הרי זה להקל: <b>אחת, לבנה ואחת שחורה והשחירו שתיהן</b>. כדי נסבה, דאין כאן להקל, דבין כך ובין כך טהור. ואגב סיפא דלהחמיר נקט לה דקתני והלבינו שתיהן: <b>ארוכות</b>. היו השערות ביום השבת כדי לקרוץ בזוג, דהיינו שיעור טומאה, ולמחר נתקצרו, היינו להקל: <b>אחת ארוכה ואחת קצרה</b>. כדי נסבה, דבין כך ובין כך טהור. אלא אגב סיפא דלהחמיר נקט לה דקתני והאריכו שתיהן: <b>נסמך ה</b>. שחין. לשתי שערות, לאחר השבת, ובשבת לא היה בו שחין, דאילו בשבת ראהו היה מחליטו מחמת השערות לבנות שבתוך הבהרת, ועכשיו לאחר השבת שבא השחין ונסמך לשתיהן או לאחת מהן, אינן סימן טומאה: <b>הקיף השחין וכו'</b>. או שהקיך השחין לשתי השערות לבנות: <b>או לאחת מהן או חלקן השחין</b>. שבא השחין או מחית השחין או המכוה או מחית המכוה או הבוהק בין שער לשער. כל הני דבשבת לא היו ולאחר שבת באו, הרי זה להקל: <b>היתה בו מחיה</b>. בשבת, שהיא סימן טומאה, והלכה לה לאחר השבת. אי נמי היתה מרובעת בשבת, והיה ראוי להחליטו, ולאחר השבת נעשית עגולה או ארוכה דהשתא אינה סימן טומאה. אי נמי היתה מבוצרת המחיה בשבת באמצע הבהרת, כמין מבצר של עיר שיושב באמצע העיר, ומתוך כך היה ראוי להחליטו, ולאחר השבת נעשית מן הצד. אי נמי היתה בשבת מכונסת כעדשה במקום אחד, ולאחר השבת נתפזרה: <b>ובא השחין ונכנס, לתוכה</b>. כלומר בשבת לא היה שם שחין והיתה המחיה סימן טומאה, ובא השחין ונכנס לתוכה {יח}: <b>הקיפה או חלקה או מיעטה</b>. כלומר, או שלא בא השחין על כל הנגע אלא על קצת המחיה, ופחתה מכעדשה: <b>השחין ומחית השחין המכוה ומחית המכוה והבהק</b>. כל הני אמיעטה {יט} קיימו, שמיעטה השחין או מחית השחין, דהיינו שנעשה קרום כקליפת השום. או המכוה או מחית המכוה. כל הני שבשבת לא היו ולאחר השבת באו. וכן הבוהק שבשבת היו מארבעה מראות ונעשה בוהק למחרתו ומיעט המחיה, דשחין ובוהק ממעטין מחיה, כדתניא בתורת כהנים בשר חי ולא השחין, בשר חי ולא הבוהק: <b>היה בו פשיון</b>. בשבת: <b>והלך לו הפשיון</b>. לאחר השבת, דמה שפשה בשבת כנס למחרתו: <b>או שהלכה האום</b>. עיקר הנגע נקרא אום. והלכה האום ונשאר הפשיון, או שנתמעטה האום ואין בין שניהם כגריס: <b>השחין ומחית השחין</b>. כלומר, אי נמי בשבת פשה ולא היה מפסיק בשבת בין האום לפשיון לא שחין ולא מחית השחין ולא מכוה ולא מחית המכוה ולא בוהק, ולאחר השבת הפסיק אחד מאלו, הרי זה להקל:
<b style="color: gray;">תוי"ט</b>
{יד} <b>דאי</b> קאי בסוף שבוע שני, פוטרו. הר''ש: {טו} <b>נסמך</b>. סברא הוא בכל הני דתנינן שמבטלין סימני הטומאה: {טז} <b>השחין</b>. וקשה, תיפוק ליה משום שחין ומכוה ששער לבן גם בהם סימן טומאה. ויש לומר, כגון שהיא מכה טריה שאינה מטמאה. כ''מ. ועתוי''ט: {יז} <b>ונתפזרה</b>. פירוש, שפשה הנגע לתוכה וכיסה מקצתה, ואכתי נשאר שיעור מחיה דהיינו כעדשה בהצטרף לכולה מחיה. ובא, פירוש, או שבא השחין. מהר''מ. ועתוי''ט: {יח} <b>ושוב</b> לא מטמא במחיה. מהר''ם: {יט} <b>לאו</b> דוקא, דהוא הדין אאו נכנס וכו' קאי, אלא דנקט במאי דסליק וסמיך: {כ} <b>פשיון</b>. משום נגעי הגוף נקטיה. ובנגעי בתים [דבהו נמי מיירי] אפילו עמד בעיניו טמא: {כא} <b>ואין</b> כו'. אפילו יש בהם כגריס ועומד בשבוע אחד, נמי הוי להקל דהוי בהסגר ולא בהחלט, וככל הני דתני בהדיא. אלא משום דעל כל פנים איצטריך למתני ונתמעטה, דאם לא כן קאי בהחלט, נקט ואין כו' דפטור לגמרי. ועתוי''ט:
<h3>פרק א - משנה ו</h3>
כֵּיצַד לְהַחְמִיר, לֹא הָיָה בוֹ שֵׂעָר לָבָן וְנוֹלַד לוֹ שֵׂעָר לָבָן {כב}, הָיוּ שְׁחוֹרוֹת וְהִלְבִּינוּ, אַחַת שְׁחוֹרָה וְאַחַת לְבָנָה וְהִלְבִּינוּ שְׁתֵּיהֶן, קְצָרוֹת וְהֶאֱרִיכוּ, אַחַת קְצָרָה וְאַחַת אֲרֻכָּה וְהֶאֱרִיכוּ שְׁתֵּיהֶן, נִסְמַךְ הַשְּׁחִין לִשְׁתֵּיהֶן אוֹ לְאַחַת מֵהֶן, הִקִּיף הַשְּׁחִין אֶת שְׁתֵיהֶן אוֹ אֶת אַחַת מֵהֶן, אוֹ חִלְּקוֹ הַשְּׁחִין וּמִחְיַת הַשְּׁחִין וְהַמִּכְוָה וּמִחְיַת הַמִּכְוָה וְהַבֹּהַק וְהָלְכוּ לָהֶם, לֹא הָיְתָה בוֹ מִחְיָה וְנוֹלְדָה לוֹ מִחְיָה, הָיְתָה עֲגֻלָּה אוֹ אֲרֻכָּה וְנַעֲשֵׂית מְרֻבַּעַת, מִן הַצַּד וְנַעֲשֵׂית מְבֻצֶּרֶת, מְפֻזֶּרֶת וְנִתְכַּנְּסָה וּבָא הַשְּׁחִין וְנִכְנַס בְּתוֹכָהּ, הִקִּיפָה, חִלְּקָהּ, אוֹ מִעֲטָהּ הַשְּׁחִין אוֹ מִחְיַת הַשְּׁחִין וְהַמִּכְוָה וּמִחְיַת הַמִּכְוָה וְהַבֹּהַק וְהָלְכוּ לָהֶן, לֹא הָיָה בוֹ פִשְׂיוֹן וְנוֹלַד בּוֹ פִשְׂיוֹן, הַשְּׁחִין וּמִחְיַת הַשְּׁחִין וְהַמִּכְוָה וּמִחְיַת הַמִּכְוָה וְהַבֹּהַק חוֹלְקִין בֵּין הָאוֹם לַפִּשְׂיוֹן וְהָלְכוּ לָהֶן, הֲרֵי אֵלּוּ לְהַחְמִיר:
<b style="color: gray;">רע"ב</b> <b>נסמך השחין</b>. בשבת: <b>לשתיהן</b>. לשתי השערות, דהשתא לא הוו סימן טומאה, שאין שער לבן סימן טומאה אלא כשהוא בנגע עצמו, לא בתוך השחין או בתוך המכוה: <b>או הקיף השחין וכו'</b>. דאם ראהו בשבת לא היה מחליטו: <b>והלכו להן</b>. לאחר השבת, שנעשה מקום השחין והמכוה צלקת, והרי הוא כעור בשר, ונשאר עור הבשר עם הנגע כבתחילה {כג}, ועם שער הלבן, ומחליטו, הרי זה להחמיר: <b>חולקין בין האום לפשיון</b>. שהיו מפסיקין בשבת בין עיקר הנגע לפשיון: <b>והלכו להן</b>. לאחר השבת, ואין שם דבר המפסיק, הרי אלו להחמיר:
<b style="color: gray;">תוי"ט</b>
{כב} <b>לא</b> כו'. דאף על גב דאי נמי פוטרו בשבת, כשנולד לו לאחר השבת היה מחליטו, מכל מקום היה טהור אם טבל והעריב שמשו, עד שיוולד לו וייראה לכהן. ועתוי''ט: {כג} <b>וכלומר</b>, שהנגע הוא בעור הבשר הזה שנעשה צלקת. דאי לאו הכי עדיין אין השער [לבן] בתוך הנגע:
<h2>פרק ב</h2>
<h3>פרק ב - משנה א</h3>
בַּהֶרֶת עַזָּה נִרְאֵית בַּגַּרְמוֹנִי כֵּהָה, וְהַכֵּהָה בַּכּוּשִׁי עַזָּה. רַבִּי יִשְׁמָעֵאל אוֹמֵר, בְּנֵי יִשְׂרָאֵל, אֲנִי כַפָּרָתָן, הֲרֵי הֵן כְּאֶשְׁכְּרוֹעַ, לֹא שְׁחוֹרִים וְלֹא לְבָנִים, אֶלָּא בֵּינוֹנִיִּים. רַבִּי עֲקִיבָא אוֹמֵר, יֵשׁ לַצַּיָּרִים סַמְמָנִין שֶׁהֵן צָרִין צוּרוֹת שְׁחוֹרוֹת וּלְבָנוֹת וּבֵינוֹנִיּוֹת. מֵבִיא סַם בֵּינוֹנִי וּמַקִּיפוֹ מִבַּחוּץ, וְתֵרָאֶה בַבֵּינוֹנִי. רַבִּי יְהוּדָה אוֹמֵר, מַרְאוֹת נְגָעִים לְהָקֵל אֲבָל לֹא לְהַחְמִיר, יֵרָאֶה הַגַּרְמוֹנִי בִּבְשָׂרוֹ לְהָקֵל, וְהַכּוּשִׁי בַּבֵּינוֹנִי לְהָקֵל. וַחֲכָמִים אוֹמְרִים, זֶה וָזֶה בַּבֵּינוֹנִי:
<b style="color: gray;">רע"ב</b> <b>בהרת</b>. גרמוני. לבן ביותר {א}. ובהרת עזה כשלג נראית בו כהה מתוך לבנונית יתירה שבבשרו, ופוטרין אותו: <b>והכהה</b>. נראית בכושי עזה. מתוך שבשרו שחור. ומסגירין אותו, דבתר בשרו של נראה אזלינן: <b>בני ישראל אני כפרתן</b>. מתוך חבתן היה אומר אני כפרתן. כלומר כל העונש שראוי לבוא עליהן אני מקבל על עצמי כדי לכפר עליהן {ב}. שהן בינונים וממוצעים ואינם נוטים לאחת משתי הקצוות: <b>לא לבנים ולא שחורים</b>. אלא כאשכרוע, שאינו לא לבן ולא שחור. אשכרוע, מין של ארז, בוש''ו בלע''ז. תאשור, אשכרוע. וקא סבר ר' ישמעאל דבמה שמיטהר האחד מיטהרים כולם, ובמה שמיטמא האחד מיטמאין כולם. וקיימי רבי ישמעאל ור' עקיבא בחדא שיטתא {ג}: <b>ציירים</b>. אומנין שמציירין צורות לנוי: <b>כבינוני</b>. כסם הבינוני: <b>מראות נגעים להקל</b>. וטעמא דר' יהודה מפרש בתורת כהנים, כתוב אחד אומר בעור בשרו, וכתוב אחד אומר בעור הבשר, מצינו שמראות נגעים להקל אבל לא להחמיר, כיצד, יראה גרמוני בבשרו להקל נמצאת מקיים בעור בשרו. ואת הכושי כבינוני להקל נמצאת מקיים בעור הבשר: <b>זה וזה כבינוני</b>. גרמוני וכושי כבינוני, והיינו ר' עקיבא {ד}:
<b style="color: gray;">תוי"ט</b>
{א} <b>מיוחס</b> אל העצם, אשר שמו גרמא. הר''מ: {ב} <b>לפי</b> שרצה להזכיר נגע צרעת בישראל, נקט האי לישנא אני כפרתן. מהר''מ: {ג} <b>והר''א</b> בפירושו לתורת כהנים כתב, דר' ישמעאל סבירא ליה דאין גרמוני וכושי טמאים כלל, שאין אנו יכולים לעמוד על תוכן מראה הנגע, אלא הבינונים מיטמאים בנגעים. ופליג ר''ע דאף אלו מיטמאים, ולא להקל ולא להחמיר, אלא מביאים סמנים ונראה כאילו הוא בבינוני. ור' יהודה וחכמים פליגי בכוונת ר' עקיבא. ועתוי''ט: {ד} <b>ומשום</b> דמסתבר טעמיה, שנאו בלשון חכמים. ועתוי''ט:
<h3>פרק ב - משנה ב</h3>
אֵין רוֹאִים הַנְּגָעִים בְּשַׁחֲרִית וּבֵין הָעַרְבַּיִם, וְלֹא בְתוֹךְ הַבַּיִת {ה}, וְלֹא בְיוֹם הַמְעֻנָּן, לְפִי שֶׁהַכֵּהָה נִרְאֵית עַזָּה. וְלֹא בַצָּהֳרַיִם, לְפִי שֶׁעַזָּה נִרְאֵית כֵּהָה. אֵימָתַי רוֹאִין, בְּשָׁלשׁ, בְּאַרְבַּע, וּבְחָמֵשׁ, וּבְשֶׁבַע, וּבִשְׁמוֹנֶה, וּבְתֵשַׁע, דִּבְרֵי רַבִּי מֵאִיר. רַבִּי יְהוּדָה אוֹמֵר, בְּאַרְבַּע, בְּחָמֵשׁ, בִּשְׁמוֹנֶה, וּבְתֵשַׁע:
<b style="color: gray;">רע"ב</b> <b>אין רואין את הנגעים בשחרית ובין הערבים וכו'</b>. דילפינן מקרא דכתיב לכל מראה עיני הכהן, מה כהן שחסר מאור עיניו אינו רואה את הנגעים. אף יום שחסר מאורו אין רואין בו את הנגעים: <b>רבי יהודה אומר בד' בה' כו'</b>. והלכה כר' יהודה:
<b style="color: gray;">תוי"ט</b>
{ה} <b>הבית</b>. היינו נגעי אדם ובגדים. אבל דבתים לא סגי בלאו הכי. ומהר''ם פירש, דאם החלונות סגורות צריך לפתחם. והא דאין פותחין, היינו מחדש:
<h3>פרק ב - משנה ג</h3>
כֹּהֵן הַסּוּמָא בְּאַחַת מֵעֵינָיו, אוֹ שֶׁכָּהָה מְאוֹר עֵינָיו {ו}, לֹא יִרְאֶה אֶת הַנְּגָעִים, שֶׁנֶּאֱמַר (ויקרא יג), לְכָל מַרְאֵה עֵינֵי הַכֹּהֵן. בַּיִת הָאָפֵל, אֵין פּוֹתְחִין בּוֹ חַלוֹנוֹת לִרְאוֹת אֶת נִגְעוֹ:
<b style="color: gray;">רע"ב</b> <b>אין פותחין, לו חלונות</b>. דכתיב (ויקרא י''ד) כנגע נראה לי, לי ולא לנרי, מכאן אמרו בית אפל אין פותחין לו חלונות:
<b style="color: gray;">תוי"ט</b>
{ו} <b>עיניו</b>. ואי כהה חד עינא לא:
<h3>פרק ב - משנה ד</h3>
כֵּיצַד רְאִיַּת הַנֶּגַע, הָאִישׁ נִרְאֶה כְעוֹדֵר וּכְמוֹסֵק זֵיתִים. הָאִשָּׁה כְּעוֹרֶכֶת וְכִמְנִיקָה אֶת בְּנָהּ, כְּאוֹרֶגֶת בְּעוֹמְדִין לַשֶּׁחִי לְיָד הַיְמָנִית. רַבִּי יְהוּדָה אוֹמֵר, אַף כְּטווָֹה בַפִּשְׁתָּן לַשְּׂמָאלִית {ט}. כְּשֵׁם שֶׁנִּרְאֶה לְנִגְּעוֹ, כָּךְ הוּא נִרְאֶה לְתִגְלַחְתּוֹ:
<b style="color: gray;">רע"ב</b> <b>כעודר וכמוסק</b>. דרך העודר מפסק רגליו. ודרך המוסק מגביה זרועותיו. עודר, חופר בקרקע. מוסק, לוקט את זיתיו {ז}: <b>כעורכת</b>. את הפת, שמפסקת את רגליה {ח}: <b>וכמניקה את בנה</b>. לענין תחת הדד. דמה שנראה באותה שעה אינו נחשב בית הסתרים: <b>כאורגת בעומדים, ל</b>. שחי. שמגבהת ידה הימנית לארוג ומגלה בית השחי שלה: <b>כטווה בפ</b>. שתן. שדרך הטווה להגביה ידה השמאלית ומגלה השחי השמאלי. ומה שאינו נראה בכך, נחשב בית הסתרים. וכתיב לכל מראה עיני הכהן, פרט לבית הסתרים:<b>, לתג, לחתו</b>. ביום טהרתו. וצריך לגלח, דכתיב (ויקרא י''ד) את ראשו ואת זקנו ואת גבות עיניו, מה אלו מקום כינוס שער ונראה, אף כל מקום כינוס שער ונראה, פרט לבית הסתרים {י}:
<b style="color: gray;">תוי"ט</b>
{ז} <b>מעל</b> גבי האילן. ועתוי''ט: {ח} <b>מעט</b>. הר''א: {ט} <b>אף</b> כו'. יש לומר דהתנא קמא לא פליג, אלא לא העתיק דברי ר' יהודה להלכה. ולפי זה נראה דפליג וסבירא, ליה דשחי דשמאלית בית הסתרים הוא, ואע''פ שכשהיא טווה מגביהתו ונראה, לא דמיא לשחי הימנית דבלאו הכי מגביהה בכל עת כו'. ובשם הר''א מצאתי, דהת''ק נתן סימן לשתי הזרועות בימנית, ור' יהודה נתן בהם סימן בשמאלית. ונראה דר' יהודה מיקל, מדקאמר אף. ע''כ: {י} <b>הר''ב</b> קיצר כאן. ועיין פרק י''ד משנה ב' ומה שכתב שם:
<h3>פרק ב - משנה ה</h3>
כָּל הַנְּגָעִים אָדָם רוֹאֶה, חוּץ מִנִּגְעֵי עַצְמוֹ. רַבִּי מֵאִיר אוֹמֵר, אַף לֹא נִגְעֵי קְרוֹבָיו. כָּל הַנְּדָרִים אָדָם מַתִּיר, חוּץ מִנִּדְרֵי עַצְמוֹ. רַבִּי יְהוּדָה אוֹמֵר, אַף לֹא נִדִרֵי אִשְׁתּוֹ שֶׁבֵּינָהּ לְבֵין אֲחֵרִים. כָּל הַבְּכוֹרוֹת אָדָם רוֹאֶה, חוּץ מִבְּכוֹרוֹת עַצְמוֹ {יג}:
<b style="color: gray;">רע"ב</b> <b>רבי מאיר אומר אף לא נגעי קרוביו</b>. דאיתקוש נגעים לריבים, דכתיב (דברים כ''א) כל ריב וכל נגע, מה ריבים שלא בקרובים, אף נגעים שלא בקרובים {יא}. ואין הלכה כרבי מאיר: <b>חוץ מנדרי עצמו</b>. דכתיב (במדבד ל') לא יחל דברו, הוא אינו מיחל אבל אחרים מחלין לו: <b>אף לא נדרי אשתו שבינה לבין אחרים</b>. כגון נדרים שאינן של עינוי נפש ודברים שאינן בינו לבינה, שהן צריכין חקירת חכם, ושמא יקל גבי אשתו ולא יבקר יפה. ודוקא בפני עצמו אינו יכול להתיר ואפילו הוא יחיד מומחה, אבל מצטרף הוא בכלל שלשה הדיוטות {יב}, דכיון דהוו בי תלתא לא חשידי שמא לא יחקרו יפה: <b>כל הבכורות אדם רואה</b>. אם יכולין לאכלן במומן:
<b style="color: gray;">תוי"ט</b>
{יא} <b>או</b> מה ריבים בג' אף נגעים כן, ודין הוא, ממונו בשלשה, גופו לא כל שכן, תלמוד לוטר והובא אל אהרן או אל אחד וגו'. גמרא: {יב} <b>מדפירש</b> דברי ר' יהודה, נראה דפסק כוותיה. והר''ש פירש דאף בצירוף שלשה אינו יכול להתיר, דאשתו כגופו: {יג} <b>עצמו</b>. ביחיד מומחה. דאילו בי תלתא לא חשידי:
<h2>פרק ג</h2>
<h3>פרק ג - משנה א</h3>
הַכֹּל מִטַּמְּאִין בַּנְּגָעִים, חוּץ מִן הַנָּכְרִים וְגֵר תּוֹשָׁב {ב}. הַכֹּל כְּשֵׁרִים לִרְאוֹת אֶת הַנְּגָעִים, אֶלָּא שֶׁהַטֻּמְאָה וְהַטָּהֳרָה בִּידֵי כֹהֵן. אוֹמְרִים לוֹ אֱמוֹר טָמֵא, וְהוּא אוֹמֵר טָמֵא. אֱמוֹר טָהוֹר, וְהוּא אוֹמֵר טָהוֹר. אֵין רוֹאִים שְׁנֵי נְגָעִים כְּאֶחָד, בֵּין בְּאִישׁ אֶחָד וּבֵין בִּשְׁנֵי אֲנָשִׁים, אֶלָּא רוֹאֶה אֶת הָאֶחָד וּמַסְגִּירוֹ וּמַחְלִיטוֹ וּפוֹטְרוֹ, וְחוֹזֵר לַשֵּׁנִי. אֵין מַסְגִּירִין אֶת הַמֻּסְגָּר וְלֹא מַחְלִיטִין אֶת הַמֻּחְלָט. אֵין מַסְגִּירִין אֶת הַמֻּחְלָט, וְלֹא מַחְלִיטִין אֶת הַמֻּסְגָּר. אֲבָל בַּתְּחִלָּה, בְּסוֹף שָׁבוּעַ, הַמַּסְגִּיר מַסְגִּיר, וְהַמַּחְלִיט מַחְלִיט, מַסְגִּיר וּפוֹטֵר, מַחְלִיט וּפוֹטֵר:
<b style="color: gray;">רע"ב</b> <b>הכל מיטמאין</b>. ואפילו קטן. דמהו דתימא איש צרוע כתיב (ויקרא י''ג), קמ''ל אדם {א} כי יהיה בעור בשרו כתיב [שם]: <b>הכל כשרים לראות את הנגעים</b>. ואע''פ שאינו בקי בהן ובשמותיהן, אם חכם עמו, רואה {ג}. אבל בינו לבין עצמו אם אינו בקי בהן ובשמותיהן אינו רואה את הנגעים: <b>שהטומאה והטהרה ביד כהן</b>. חכם ישראל רואה את הנגעים ואומר לכהן, אע''פ שהוא שוטה {ד}, אמור טמא, אמור טהור: <b>בין באיש אחד בין בשני אנשים</b>. שנולדו שני נגעים באיש אחד או בשני אנשים, אין הכהן רואה אותן בבת אחת, שאין הכהן יכול לראות יפה שני נגעים כאחד {ה}: <b>ומסגירו</b>. אי בר הסגר הוא, כגון ע''י ארבעה מראות: <b>ומחליטו</b>. אם ראוי להחליט, כגון ע''י שער לבן או מחיה: <b>ופוטרו</b>. אם הוא למטה מארבעה מראות: <b>וחוזר לשני</b>. מאחר שנולד השני קודם שהסגיר את הראשון או שהחליטו: <b>אין מסגירים את המוסגר</b>. וכן נמי אין מחליטין את המוסגר. דאם הסגירו בנגע אחד ואח''כ נולד לו נגע אחר {ו} שראוי להסגירו או להחליטו, אין נזקק לו. וכי מתסי מן הראשון אין על הנגע השני לא תורת מוסגר ולא תורת מוחלט, עד שיזקק לו: <b>אבל בתחלה בסוף שבוע מסגיר ומסגיר</b>. אם בתחלת השבוע נולד השני קודם שהסגיר את הראשון, מסגיר על הראשון ומסגיר על השני. וכן בסוף שבוע ראשון אם עמד הראשון בעיניו, מסגירו וחוזר ומסגיר על השני: <b>מחליט ומחליט</b>. מחליט על הראשון וחוזר ומחליט על השני: <b>מסגיר ופוטר</b>. מסגיר על הראשון ופוטר על השני: <b>מחליט ופוטר</b>. מחליט על הראשון ופוטר על השני. וה''ה איפכא, מסגיר ומחליט, או מחליט ומסגיר, פוטר ומסגיר, פוטר ומחליט:
<b style="color: gray;">תוי"ט</b>
{א} <b>ובנדה</b> פירש''י, אדם משמע כל שהוא מין אדם אפילו קטן, דבתיב ונפש אדם, ובקטנות מיירי. ואיש, למעוטי אשה מפריעה ופרימה: {ב} <b>תושב</b>. דדינו כנכרי זולת להאכילו נבילות ולהחיותו. ולקמן גבי נגעי בגדים לא קאמר חוץ מגר תושב וגם בנגעי בתים כן, משום דנגעי הגוף לא מיטהרו אלא בקרבן, וגר תושב לאו בר הכי הוא, משא''כ התם דגזרי ביה רבנן: {ג} <b>בת''כ</b> יליף ליה מקרא. ועתוי''ט: {ד} <b>לאו</b> דוקא שוטה, דצריך שיהא פקח קצת דמסברו ליה וסבר, אלא דלגבי חכם שבישראל שוטה קרי ליה. כ''מ: {ה} <b>לפי</b> שצריך לראות הנגע עם הבשר שסביביו, כדתניא בתורת כהנים: {ו} <b>ובאותו</b> נגע נמי משכחת דאין מחליטין את המוסגר, דאם הסגירו בבהרת כגריס ובאמצע השבוע נולד בו שער לבן או מחיה, אין מחליטו, וכי אזלה לה המחיה או שער לבן בסוף השבוע לא מיחייב קרבן אלא הסגר שני. הר''ש:
<h3>פרק ג - משנה ב</h3>
חָתָן שֶׁנִּרְאָה בוֹ נֶגַע, נוֹתְנִין לוֹ שִׁבְעַת יְמֵי הַמִּשְׁתֶּה, לוֹ, וּלְבֵיתוֹ, וְלִכְסוּתוֹ. וְכֵן בָּרֶגֶל, נוֹתְנִין לוֹ כָּל יְמוֹת הָרָגֶל:
<b style="color: gray;">רע"ב</b> <b>נותנין לו שבעת ימי המשתה</b>. דכתיב וביום הראות בו, מכדי לכתוב רחמנא ובהראות, מאי וביום, לומר לך יש יום שאתה רואה ויש יום שאי אתה רואה:
<b style="color: gray;">תוי"ט</b> <b>.אין</b> פירוש למשנה זו
<h3>פרק ג - משנה ג</h3>
עוֹר הַבָּשָׂר מִטַּמֵּא בִשְׁנֵי שָׁבוּעוֹת, וּבִשְׁלשָׁה סִימָנִין בְּשֵׂעָר לָבָן וּבְמִחְיָה וּבְפִשְׂיוֹן. בְּשֵׂעָר לָבָן וּבְמִחְיָה, בַּתְּחִלָּה, וּבְסוֹף שָׁבוּעַ רִאשׁוֹן, וּבְסוֹף שָׁבוּעַ שֵׁנִי, לְאַחַר הַפְּטוּר. וּבְפִשְׂיוֹן, בְּסוֹף שָׁבוּעַ רִאשׁוֹן, וּבְסוֹף שָׁבוּעַ שֵׁנִי, לְאַחַר הַפְּטוּר. וּמִטַּמֵּא בִשְׁנֵי שָׁבוּעוֹת, שֶׁהֵן שְׁלשָׁה עָשָׂר יוֹם:
<b style="color: gray;">רע"ב</b> <b>עור הבשר</b>. שנראה בו אחד מארבעה מראות: <b>בתחילה</b>. כשהובא אל הכהן בלא הסגר, מיטמא בשער לבן ובמחיה. אבל בפשיון אינו מיטמא עד סוף שבוע ראשון, או סוף שבוע שני, ולאחר הפטור דסוף שבוע שני כשעמד בעיניו ופטרו, אם אחרי כן פשה חוזר וחולטו: <b>שלשה עשר יום</b>. דיום שביעי של שבוע ראשון עולה לכאן ולכאן:
<b style="color: gray;">תוי"ט</b> .אין פירוש למשנה זו
<h3>פרק ג - משנה ד</h3>
הַשְּׁחִין וְהַמִּכְוָה מִטַּמְּאִין בְּשָׁבוּעַ אֶחָד, וּבִשְׁנֵי סִימָנִין בְּשֵׂעָר לָבָן וּבִפִשְׂיוֹן. בְּשֵׂעָר לָבָן, בַּתְּחִלָּה, בְּסוֹף שָׁבוּעַ, לְאַחַר הַפְּטוּר. וּבְפִשְׂיוֹן, בְּסוֹף שָׁבוּעַ, לְאַחַר הַפְּטוּר. וּמִטַּמְּאִין בְּשָׁבוּעַ אֶחָד, שֶׁהוּא שִׁבְעַת יָמִים:
<b style="color: gray;">רע"ב</b> <b>השחין והמכוה מיטמאין בשבוע אחד</b>. דשאר נגעים יש להן שני הסגרות, ואלו אם לא פשה בשבוע ראשון ולא נולד שער לבן, פוטרו. ולשון מיטמאין דנקט, הכי קאמר {ז}, כשבאו אלו שני סימנים בסוף שבוע אחד, טמא, הא לא באו, טהור:
<b style="color: gray;">תוי"ט</b>
{ז} והר''ש הקדים וזה לשונו, מיטמאין כו', מה שחלוקין משאר נגעים בשבוע אחד, היינו לענין טהרה, דשאר נגעים יש להן כו', כלשון הר''ב:
<h3>פרק ג - משנה ה</h3>
הַנְּתָקִין מִטַּמְּאִין בִּשְׁנֵי שָׁבוּעוֹת, בִּשְׁנֵי סִימָנִין בְּשֵׂעָר צָהֹב דַּק וּבְפִשְׂיוֹן. בְּשֵׂעָר צָהֹב דַּק, בַּתְּחִלָּה, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר. וּבְפִשְׂיוֹן, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר. וּמִטַּמְּאִין בִּשְׁנֵי שָׁבוּעוֹת, שֶׁהֵן שְׁלשָׁה עָשָׂר יוֹם:
<b style="color: gray;">רע"ב</b> <b>הנתקים</b>. נגעים שבראש או בזקן קרויין נתקים: <b>בשער צהוב דק בתחלה</b>. אם בתחלה נולד לו שער צהוב, מחליטו: <b>צהוב</b>. דומה לזהב: <b>בסוף שבוע ראשון ובסוף שבוע שני</b>. אם בסוף שבוע ראשון פשה או נולד לו שער צהוב, מחליטו. ואם לאו, מסגירו שנית, ואם בסוף שבוע שני פשה או נולד לו שער צהוב, מחליטו. ואם לאו, פוטרו. ואם לאחר הפטור פשה או נולד לו שער צהוב, מחליטו:
<b style="color: gray;">תוי"ט</b> <b>.אין</b> פירוש למשנה זו
<h3>פרק ג - משנה ו</h3>
הַקָּרַחַת וְהַגַּבַּחַת מִטַּמְּאוֹת בִּשְׁנֵי שָׁבוּעוֹת, וּבִשְׁנֵי סִֹימָנִין בְּמִחְיָה וּבְפִשְׂיוֹן. בְּמִחְיָה, בַּתְּחִלָּה, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר. וּבְפִשְׂיוֹן, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר. וּמִטַּמְּאוֹת בִּשְׁנֵי שָׁבוּעוֹת, שֶׁהֵן שְׁלשָׁה עָשָׂר יוֹם:
<b style="color: gray;">רע"ב</b> <b>הקרחת והגבחת</b>. לקמן בפ''י מפרש איזו היא קרחת ואיזו היא גבחת: <b>במחיה ובפשיון</b>. אבל בשער לבן אין מיטמאין, לפי שאין שער צומח בהן:
<b style="color: gray;">תוי"ט</b> .אין פירוש למשנה זו
<h3>פרק ג - משנה ז</h3>
הַבְּגָדִים מִטַּמְּאִין בִּשְׁנֵי שָׁבוּעוֹת, וּבִשְׁלשָׁה סִימָנִין בִּירַקְרַק וּבַאֲדַמְדַּם וּבְפִשְׂיוֹן. בִּירַקְרַק וּבַאֲדַמְדַּם, בַּתְּחִלָּה {ט}, בְּסוֹף שָׁבוּעַ רִאשׁוֹן, וּבְסוֹף שָׁבוּעַ שֵׁנִי, לְאַחַר הַפְּטוּר. וּבְפִשְׂיוֹן, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר. וּמִטַּמְּאִין בִּשְׁנֵי שָׁבוּעוֹת, שֶׁהֵן שְׁלֹשָה עָשָׂר יוֹם:
<b style="color: gray;">רע"ב</b> <b>בירקרק ובאדמדם</b>. הא דקרי בבגדים ובבתים סימן טומאה ירקרק ואדמדם, ולא קרי לעיל סימן טומאה לארבעה מראות שבעור בשר, משום דארבעה מראות שבעור בשר אפילו עומדים בו כמה שנים אינן מחליטים בלא שער לבן ובלא פשיון ובלא מחיה, אבל בבגדים כשעמד הירקרק או אדמדם שני שבועות אע''ג דלא פשה כתיב באש תשרפנו, להכי קרי להו בבגדים סימן טומאה. וכן בבתים שלשה שבועות כשחזר הנגע {ח} לכמות שהיה או מירקרק לאדמדם או מאדמדם לירקרק, כתיב (ויקרא י''ד) ונתץ את הבית, כאילו פשה, להכי קרי להו סימן טומאה: <b>לאחר הפטור</b>. כגון שכהה, אם חזר אחרי כן, שורף:
<b style="color: gray;">תוי"ט</b>
{ח} לאו למימרא דדוקא בשבוע השלישית, דגם בשניה כן אם כבר חלץ בראשונה, אלא משום דבבתים איכא שלשה שבועות, נקט הכי. ומיהו כדאיתנהו: {ט} <b>בתחילה</b>. אין זה כמו בתחלה דכל הנגעים, דכולהו להחליט והכא להסגיר. מ''מ תני לה משום פסיון, דבתחילה אינו מסגיר. הר''ש. וכלומר מחמת הפסיון. והא דאמרינן בסוף משנה א' דבתחילה מסגיר ומסגיר, היינו דוקא כשנולד נגע במקום אחר, אבל אם אותו נגע הראשון הולך ופושה, הכל נגע אחד ואינו מסגיר אלא על הראשון:
<h3>פרק ג - משנה ח</h3>
הַבָּתִּים מִטַּמְּאִין בִּשְׁלשָׁה שָׁבוּעוֹת, וּבִשְׁלשָׁה סִימָנִים בִּירַקְרַק וּבַאֲדַמְדַּם וּבְפִשְׂיוֹן. בִּירַקְרַק וּבַאֲדַמְדַּם, בַּתְּחִלָּה, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, בְּסוֹף שָׁבוּעַ שְׁלִישִׁי, לְאַחַר הַפְּטוּר. וּבְפִשְׂיוֹן, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, בְּסוֹף שָׁבּוּעַ שְׁלִישִׁי, לְאַחַר הַפְּטוּר. וּמִטַּמְּאִין בִּשְׁלשָׁה שָׁבוּעוֹת, שֶׁהֵן תִּשְׁעָה עָשָׂר יוֹם {י}. אֵין בַּנְּגָעִים פָּחוֹת מִשָּׁבוּעַ אֶחָד, וְלֹא יוֹתֵר עַל שְׁלשָׁה שָׁבוּעוֹת:
<b style="color: gray;">רע"ב</b> <b>תשעה עשר יום</b>. ראשון ושביעי של שבוע אמצעי עולים לפניהם ולאחריהם: <b>פחות משבוע אחד</b>. כגון {יא} שחין ומכוה: <b>שלשה שבועות</b>. כגון נגעי בתים:
<b style="color: gray;">תוי"ט</b>
{י} <b>ומיטמאין</b> כו'. דיני דכל הך פירקא מבוארים בקראי ובדרשי דתורת כהנים. ועתוי''ט: {יא} <b>ולשון</b> הר''מ, והן:
<h2>פרק ד</h2>
<h3>פרק ד - משנה א</h3>
יֵשׁ בְּשֵׂעָר לָבָן מַה שֶּׁאֵין בְּפִשְׂיוֹן, וְיֵשׁ בְּפִשְׂיוֹן מַה שֶּׁאֵין בְּשֵׂעָר לָבָן. שֶׁשֵּׂעָר לָבָן מְטַמֵּא בַתְּחִלָּה, וּמְטַמֵּא בְכָל מַרְאֵה לֹבֶן, וְאֵין בּוֹ סִימַן טָהֳרָה. יֵשׁ בְּפִשְׂיוֹן, שֶׁהַפִּשְׂיוֹן מְטַמֵּא בְכָל שֶׁהוּא, וּמְטַמֵּא בְכָל הַנְּגָעִים {ב}, חוּץ לַנֶּגַע, מַה שֶּׁאֵין כֵּן בְּשֵׂעָר לָבָן:
<b style="color: gray;">רע"ב</b> <b>יש בשער</b>. ששער לבן מטמא בתחילה. כשהובא אל הכהן ויש בנגע שער לבן, טמא. מה שאין כן בפשיון שאינו מטמא אלא בסוף שבוע: <b>ומטמא בכל מראה לובן</b>. אפילו למטה מארבעה מראות, דכתיב (ויקרא י''ג) ומראה הנגע עמוק, מראה הנגע עמוק ולא מראה שער לבן עמוק. משא''כ בפשיון שאין פשיון מטמא למטה מארבעה מראות, שבאותן מראות שהאום מטמא, הפשיון מטמא {א}: <b>ואין בו סימן טהרה</b>. ואילו בפשיון יש בו סימן טהרה, שאם פרח בכולו טהור: <b>מטמא בכל שהוא</b>. אבל שער לבן אינו מטמא בפחות משתי שערות, דמיעוט שער שתים: <b>חוץ מן הנגע</b>. כשפשה חוץ לנגע, טמא. אבל שער לבן בעינן שיהא בנגע, כדכתיב (ויקרא י''ג) ושער בנגע הפך לבן:
<b style="color: gray;">תוי"ט</b>
{א} <b>לאו</b> דוקא מראה אחד, שהרי המראות מצטרפות. אלא לאפוקי אם הפסיון הוא למטה מארבעה מראות. ועתוי''ט: {ב} <b>בכל</b> כו'. ושער לבן בנגעי עור [בשר] ובשחין ומכוה בלבר הוא סימן טומאה. הר''מ:
<h3>פרק ד - משנה ב</h3>
יֵשׁ בְּמִחְיָה מַה שֶּׁאֵין בְּפִשְׂיוֹן, וְיֵשׁ בְּפִשְׂיוֹן מַה שֶּׁאֵין בְּמִחְיָה. שֶׁהַמִּחְיָה מְטַמָּא בַתְּחִלָּה, וּמְטַמָּא בְכָל מַרְאֶה, וְאֵין בָּהּ סִימַן טָהֳרָה. יֵשׁ בְּפִשְׂיוֹן, שֶׁהַפִּשְׂיוֹן מְטַמֵּא בְכָל שֶׁהוּא, וּמְטַמֵּא בְכָל הַנְּגָעִים {ה}, חוּץ לַנֶּגַע, מַה שֶׁאֵין כֵן בְּמִחְיָה:
<b style="color: gray;">רע"ב</b> <b>בכל מראה</b>. היינו כמראה הבשר בין כושי בין לבן {ג} בין אדום: <b>מטמא בכל שהוא</b>. אבל במחיה בעיא כעדשה {ד}: <b>חוץ מן הנגע מה שאין כן</b>. במחיה. שהמחיה צריכה להיות בתוך הנגע:
<b style="color: gray;">תוי"ט</b>
{ג} <b>והוא</b> שלא יהיה מארבעה מראות. הר''מ: {ד} <b>יליף</b> ליה בתו''כ. והוא מקום שתי שערות על שתי שערות. ועתוי''ט: {ה} <b>בכל</b> כו' והמחיה סימן טומאה בשני מינים לבד בנגעי עור בשר ובקרחת ובגבחת. הר''מ:
<h3>פרק ד - משנה ג</h3>
יֵשׁ בְּשֵׂעָר לָבָן מַה שֶּׁאֵין בְּמִחְיָה, וְיֵשׁ בְּמִחְיָה מַה שֶּׁאֵין בְּשֵׂעָר לָבָן. שֶׁשֵּׂעָר לָבָן מְטַמֵּא בִשְׁחִין וּבְמִכְוָה, בִּמְכֻנָּס וּבִמְפֻזָּר, בִּמְבֻצָּר וְשֶׁלֹּא בִמְבֻצָּר. יֵשׁ בְּמִחְיָה, שֶׁהַמִּחְיָה מְטַמָּא בַקָרַחַת וּבַגַּבַּחַת, הֲפוּכָה וְשֶׁלֹּא הֲפוּכָה, וּמְעַכֶּבֶת אֶת הַהוֹפֵךְ כֻּלּוֹ לָבָן, וּמְטַמָּא בְכָל מַרְאֶה, מַה שֶּׁאֵין כֵּן בְּשֵׂעָר לָבָן:
<b style="color: gray;">רע"ב</b> <b>ובמכונס</b>. שהשתי שערות במקום אחד בנגע: <b>במפורד</b>. זה במזרח הנגע וזה במערב: <b>במבוצר</b>. שתי שערות באמצע הנגע, כמבצר שבאמצע העיר: <b>שאינו מבוצר</b>. בחוט היוצא מן הנגע. ויש ברחבו שתי שערות. מה שאין כן במחיה דבעינן מבוצרת ומכונסת: <b>הפוכה ושלא הפוכה</b>. בין שהבהרת קדמה למחיה, בין שהמחיה קדמה לבהרת. מה שאין כן בשער לבן, שאם קדם לבהרת, טהור: <b>ומעכבת את ההופך כולו לבן</b>. דאם הוחלט במחיה. ופרחה הצרעת בכולו חוץ ממקום המחיה, עדיין טמא הוא. אבל אם פרחה בכולו, אע''ג דכל גופו מלא שער לבן, טהור, שאין שער לבן מעכב:
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה ד</h3>
שְׁתֵּי שְׂעָרוֹת, עִקָּרָן מַשְׁחִיר וְרֹאשָׁן מַלְבִּין, טָהוֹר. עִקָרָן מַלְבִּין וְרֹאשָׁן מַשְׁחִיר, טָמֵא. כַּמָּה יְהֵא בַּלַּבְנוּנִית, רַבִּי מֵאִיר אוֹמֵר, כָּל שֶׁהוּא. רַבִּי שִׁמְעוֹן אוֹמֵר, כְּדֵי לִקְרוֹץ בַּזּוּג. הָיְתָה אַחַת מִלְּמַטָה וְנֶחְלְקָה מִלְמַעְלָה וְהִיא נִרְאֵית כִּשְׁתַּיִם, טָהוֹר. בַּהֶרֶת וּבוֹ שֵׂעָר לָבָן אוֹ שֵׂעָר שָׁחוֹר, טָמֵא. אֵין חוֹשְׁשִׁין שֶׁמָּא מִעֵט מְקוֹם שֵׂעָר שָׁחוֹר אֶת הַבַּהֶרֶת, מִפְּנֵי שֶׁאֵין בּוֹ מַמָּשׁ {ו}:
<b style="color: gray;">רע"ב</b> <b>עיקרן משחיר וראשן מלבין טהור</b>. דאמר קרא (ויקרא י''ג) ושער בנגע הפך לבן, העיקר הסמוך לנגע הפך לבן: <b>כדי לקרוץ בזוג</b>. כדי שינטל בפי הזוג של מספריים. והלכה, דשיעור שער לבן, ארכו אין פחות מכדי שינטל בפי הזוג, אבל הלבנונית שבו בכל שהוא: <b>ונראית כשתים טהור</b>. שיש שערות המחולקות בראשן לשתים ובעיקרן אינן אלא אחת: <b>הכי גרסינן, בהרת ובה שער לבן ושער שחור טמא</b>. בהרת שהיא כגריס מצומצם ובה שתי שערות לבנות, והשאר מלאה שערות שחורות, טמא. ולא אמרינן שמקום השערות שחורות ממעט הבהרת מכגריס:
<b style="color: gray;">תוי"ט</b>
{ו} שאין כו'. לפי ששיעור הנקב אשר יצא ממנו השער מעט מזעיר ואין לו שיעור מוחש עד שימעט השיעור. הר''מ:
<h3>פרק ד - משנה ה</h3>
בַּהֶרֶת כַּגְּרִיס וְחוּט יוֹצֵא מִמֶּנָּה, אִם יֶשׁ בּוֹ רֹחַב שְׁתֵּי שְׂעָרוֹת, זוֹקְקָהּ לְשֵׂעָר לָבָן וּלְפִשְׂיוֹן, אֲבָל לֹא לְמִחְיָה. שְׁתֵּי בֶהָרוֹת וְחוּט יוֹצֵא מִזּוֹ לָזוֹ, אִם יֶשׁ בּוֹ רֹחַב שְׁתֵּי שְׂעָרוֹת, מְצָרְפָן. וְאִם לָאו, אֵין מְצָרְפָן:
<b style="color: gray;">רע"ב</b> <b>זוקקה לשער לבן ולפשיון</b>. דאי איכא באותו החוט שער לבן, מחליטו. או אם פשה אצל החוט בסוף שבוע, טמא. אבל אם אין ברוחב החוט שתי שערות ואית ביה שער לבן, לא מטמא, דלא חשיב מן הנגע. וכן אם פשה אצל החוט שאין ברחבו שתי שערות, כפשיון רחוק מן הנגע הוא חשוב ובעי כגריס {ז}: <b>אבל לא למחיה</b>. דאפילו יש ברוחב החוט שתי שערות, אין מחיה שבו מטמאה. שהמחיה צריכה שתהא מבוצרת באמצע הנגע כמבצר שהוא באמצע העיר: <b>מצרפן</b>. ונידונים כנגע אחד. ואם פשה אחת מהן משהו, או נולד שער לבן באחת מהן, מחליט על שתיהן {ח}: <b>ואם לאו אינו מצרפן</b>. ונדונים כשני נגעים, ואם פשתה האחת והאחרת לא פשתה, מחליט בזו ומסגיר בזו. ונפקא מינה, דלכי מיטהר, בעי לאתויי שני קרבנות:
<b style="color: gray;">תוי"ט</b>
{ז} <b>והא</b> דפרק קמא משנה ה' השחין חולק בין אום לפסיון הרי זה להקל, דמשמע דפסיון רחוק אינו מטמא כלל. היינו בפסיון כל שהוא הר''א ומהר''ם. וכן נראה קצת דעת הר''ש והר''ב. אבל לי נראה דהרחוק אינו מטמא כלל בנגעי אדם משום פסיון, רק כנגע חדש. וכן הוא דעת הר''מ. ויש לפרש כן נמי בלשון הר''ב. ועתוי''ט: {ח} <b>עוד</b> נפקא מינה, שאם נולד שערה אחת בנגע זו ושערה אחת בנגע זו, טמא מוחלט. כ''מ:
<h3>פרק ד - משנה ו</h3>
בַּהֶרֶת כַּגְּרִיס וּבָהּ מִחְיָה כָעֲדָשָׁה וְשֵׂעָר לָבָן בְּתוֹךְ הַמִּחְיָה, הָלְכָה הַמִּחְיָה, טְמֵאָה מִפְּנֵי שֵׂעָר לָבָן. הָלַךְ שֵׂעָר לָבָן, טָמֵא מִפְנֵי הַמִּחְיָה. רַבִּי שִׁמְעוֹן מְטַהֵר, מִפְּנֵי שֶׁלֹּא הֲפָכַתּוּ הַבֶּהָרֶת {ט}. בַּהֶרֶת הִיא וּמִחְיָתָהּ כַּגְּרִיס וְשֵׂעָר לָבָן בְּתוֹךְ הַבַּהֶרֶת, הָלְכָה הַמִּחְיָה, טְמֵאָה מִפְנֵי שֵׂעָר לָבָן. הָלַךְ שֵׂעָר לָבָן, טָמֵא מִפְּנֵי הַמִּחְיָה. רַבִּי שִׁמְעוֹן מְטַהֵר, מִפְּנֵי שֶׁלֹּא הֲפָכַתּוּ בַּהֶרֶת כַּגְּרִיס. וּמוֹדֶה, שֶׁאִם יֵשׁ בִּמְקוֹם שֵׂעָר לָבָן כַּגְּרִיס, שֶׁהוּא טָמֵא {י}:
<b style="color: gray;">רע"ב</b> <b>בהרת כגריס</b>. בלא מקום מחיה. דהיינו תשע עדשות בהרת, ועדשה אחת מחיה. עשר עדשות בין הכל: <b>גריס</b>. הן תשע עדשות, ומחיה אין פחות מעדשה. וכל היכא דתנינן בהרת, הוא הדין לשאר מראות חלקות ופתוכות: <b>והלכה המחיה</b>. שבא הנגע על מקומה: <b>הלך שער לבן</b>. שנשר, או הפך לשחור: <b>ר' שמעון מטהר</b>. אהלכה מחיה קאי: <b>שלא הפכתו בהרת</b>. ששער לבן קדם לבהרת של מקום המחיה: <b>שלא הפכתו בהרת כגריס</b>. ששער לבן קדם לבהרת כגריס, דמקום המחיה היה חסר מכגריס. וכאן נמי לא פליג ר''ש אלא אהלכה מחיה. ואין הלכה כר' שמעון:
<b style="color: gray;">תוי"ט</b>
{ט} <b>ר'</b> שמעון כו'. בתורת כהנים פליגי בדרשי דקראי. וכן בסיפא. ועתוי''ט: {י} <b>טמא</b>. נראה לי דאשמעינן דאע''ג דלא ידעינן אי קדם הבהרת אי לא, וכתנא קמא דר' יהושע דסוף פרקין:
<h3>פרק ד - משנה ז</h3>
בַּהֶרֶת וּבָהּ מִחְיָה וּפִשְׂיוֹן, הָלְכָה הַמִּחְיָה, טְמֵאָה מִפְּנֵי הַפִּשְׂיוֹן. הָלַךְ הַפִּשְׂיוֹן, טְמֵאָה מִפְּנֵי הַמִּחְיָה. וְכֵן בְּשֵׂעָר לָבָן וּבְפִשְׂיוֹן. הָלְכָה וְחָזְרָה בְּסוֹף שָׁבוּעַ, הֲרֵי הִיא כְּמוֹת שֶׁהָיְתָה. לְאַחַר הַפְּטוּר, תֵּרָאֶה כַתְּחִלָּה. הָיְתָה עַזָּה וְנַעֲשֵׂית כֵּהָה, כֵּהָה וְנַעֲשֵׂית עַזָּה, הֲרֵי הִיא כְּמוֹ שֶׁהָיְתָה, וּבִלְבַד שֶׁלֹּא תִתְמַעֵט מֵאַרְבָּעָה מַרְאוֹת {יד}. כָּנְסָה וּפָשְׂתָה, פָּשְׂתָה וְכָנְסָה, רַבִּי עֲקִיבָא מְטַמֵּא, וַחֲכָמִים מְטַהֲרִין:
<b style="color: gray;">רע"ב</b> <b>בהרת ובה מחיה ופשיון</b>. בהרת כגריס והסגירו {יא}, ולסוף שבוע מצא בו מחיה ופסיון והחליטו: <b>הלכה המחיה</b>. כגון שבא עליה הנגע, טמא הבהרת מפני הפשיון: <b>הלך הפשיון</b>. כגון שכנסה הבהרת וחזרה לכגריס: <b>וכן שער לבן ופשיון</b>. אם הלך האחד, טמא מפני השני: <b>הלכה וחזרה בסוף השבוע</b>. כגון שהסגירו על בהרת כגריס, והלכה הבהרת באמצע השבוע {יב}, ובסוף השבוע חזרה: <b>הרי היא כמות שהיתה</b>. ומסגירו הסגר שני: <b>לאחר הפטור</b>. דראה אותה הכהן בסוף שבוע כשהלכה לה {יג} ופטרו, אם אחרי כן חזרה, תיראה בתחילה. והאי חזרה היינו במקומה הראשון, דאי במקום אחר, א''כ הרי זו בהרת אחרת: <b>היתה עזה</b>. כשלג כשהסגירו: ונעשית כהה: <b>בסוף שבוע ראשון, כגון כסיד או כקרום</b>. או שהיתה כקרום בשעת הסגר, ונעשית עזה כשלג בסוף שבוע ראשון: <b>הרי היא כמות שהיתה</b>. וטעונה הסגר שני, כמו עמד בעיניו: <b>ובלבד שלא תתמעט מארבעה מראות</b>. שאם נתמעטה מארבעה מראות, פוטרו מיד וטהור: <b>כנסה ופשתה</b>. היכא דהסגירה בבהרת כגריס, ובסוף שבוע כנסה, ואח''כ פשתה את מקום הכנוס ולא יותר. או שפשתה בסוף שבוע, ואח''כ כנסה את מקום הפשיון ולא יותר: <b>ר' עקיבא מטמא</b>. שהרי פשה {טו}: <b>וחכמים מטהרים</b>. שאין זה פשיון, אלא הרי היא כמו שהיתה. ואי קאי בסוף שבוע ראשון, מסגירו הסגר שני. ואי קאי בסוף שבוע שני, פוטרו וטהור:
<b style="color: gray;">תוי"ט</b>
{יא} <b>ומשום</b> פסיון צריך לפרש שהסגירו: {יב} <b>או</b> בסוף שבוע וחזרה בו ביום. הר''ש: {יג} <b>או</b> עמדה בו שני שבועות ופטרו ואח''כ הלכה ושוב חזרה. הר''ש: {יד} <b>מארבעה</b> כו' משמע דכולן מצטרפות, וכדעת הר''מ. וצ''ל לדעת הר''ש והר''ב דהתם, דהכי קאמר, דאי מתמעט מד' כו' טהור, אבל אי לא מתמעט יש מהן דטהור ויש מהן דטמא, וזה תלוי בצירוף. ומה שכתב כשלג ונעשה כקרום, צריך לומר דאליבא דר' מאיר דריש פרק א' שהוא תנא קמא נקטי: {טו} <b>מוכח</b> מלשונו דרוצה לומר דר' עקיבא מטמא ויחליט. וכן מדכתב לחכמים יסגיר, מוכח דלר''ע יחליט. וקשה ממתניתין דלקמן. וצ''ע. והר''מ לא גריס למתניתין דלקמן כלל. והר''ש כתב, דבכגריס מודו כולי עלמא דהרי היא כמו שהיתה. והכא פליגי בכגריס ועוד, והסגירו, ובסוף שבוע כנסה אותו ועוד, והסגירו שנית, ואח''כ פשתה אותו ועוד. [ומתניתין ח' פירושא דופשתה וכנסה דרישא הוא. ולשון מטמא, כולל החלט והסגר]. וכל הנך פלוגתייהו בסוף [שבוע ב'] לאחר הפטור:
<h3>פרק ד - משנה ח</h3>
בַּהֶרֶת כַּגְּרִיס וּפָשְׂתָה כַחֲצִי גְרִיס וְהָלַךְ מִן הָאוֹם כַּחֲצִי גְרִיס, רַבִּי עֲקִיבָא אוֹמֵר, תֵּרָאֶה בַתְּחִלָּה. וַחֲכָמִים מְטַהֲרִין:
<b style="color: gray;">רע"ב</b> <b>ופשתה כחצי גריס</b>. לצד המזרח: <b>והלך מן האום כחצי גריס</b>. לצד המערב: <b>תיראה בתחלה</b>. דחשיב כנגע אחר, ונגע חדש הוא זה, ויסגיר: <b>וחכמים מטהרים</b>. דלא חשיב פשיון {טז} אלא אם כן מוסיך על שיעור הנגע שהיה בתחילה, וזה שאינו עכשיו אלא כגריס, נחשב כראשון שעמד בעיניו וטהור {יז}:
<b style="color: gray;">תוי"ט</b>
{טז} <b>ולא</b> דק בלישניה, דאם כן לר' עקיבא חשיב פסיון, והרי לא אמר ר''ע אלא תיראה בתחלה: {יז} <b>כלומר</b>, ואי קאי בסוף שבוע ראשון מסגירו כו' כדפירש הר''ב בחכמים מטהרין במתניתין דלעיל. והר''ש פירש לעיל והכא, דמטהרים לגמרי, ומוקי להו בסוף שבוע שני ולאחר הפטור:
<h3>פרק ד - משנה ט</h3>
בַּהֶרֶת כַּגְּרִיס וּפָשְׂתָה כַחֲצִי גְרִיס וָעוֹד, וְהָלַךְ מִן הָאוֹם כַּחֲצִי גְרִיס, רַבִּי עֲקִיבָא מְטַמֵּא, וַחֲכָמִים מְטַהֲרִין. בַּהֶרֶת כַּגְּרִיס וּפָשְׂתָה כַגְּרִיס וָעוֹד, וְהָלְכָה לָהּ הָאוֹם, רַבִּי עֲקִיבָא מְטַמֵּא. וַחֲכָמִים אוֹמְרִים, תֵּרָאֶה בַתְּחִלָּה:
<b style="color: gray;">רע"ב</b> <b>ופשתה כחצי גריס ועוד כו'</b>. רבי עקיבא מטמא. משום ועוד דאשתייר בה מן הפשיון. ובפשתה לאחר הפטור {יח} איירי: <b>וחכמים מטהרין</b>. דכיון דאזל ליה חצי גריס מן האום, ליכא מנגע חדש אלא חצי גריס ועוד: <b>ופשתה כגריס ועוד</b>. לאחר הפטור, ואחר כך הלכה לה כל האום ולא נשתייר אלא הגריס ועוד החדש: <b>רבי עקיבא מטמא</b>. דהא פשה ליה משיעור קמא. ורבנן סברי, כיון דאזל ליה קמא כוליה, והאי נגע דקאי חדש, תיראה בתחילה ויסגיר:
<b style="color: gray;">תוי"ט</b>
{יח} <b>הר''ש</b>. ולשטתיה דחכמים מטהרים לגמרי ולא משכחת אלא בסוף שבוע שני ולאחר הפטור. אבל להר''ב, הכא נמי לאו דוקא לאחר הפטור, דהוא הדין נמי בסוף שבוע ראשון או שני. וכדלעיל. והטעם כמ''ש הר''מ, דחכמים אומרים שהפסיון הוא שיוסיף על הנגע אשר היה תחילה [דוקא] כו'. וכן הר''מ סתם ולא פירש דלאחר הפטור:
<h3>פרק ד - משנה י</h3>
בַּהֶרֶת כַּגְּרִיס וּפָשְׂתָה כַגְּרִיס נוֹלְדָה לַפִּשְׂיוֹן מִחְיָה אוֹ שֵׂעָר לָבָן וְהָלַךְ לָהּ הָאוֹם, רַבִּי עֲקִיבָא מְטַמֵּא. וַחֲכָמִים אוֹמְרִים, תֵּרָאֶה בַתְּחִלָּה. בַּהֶרֶת כַּחֲצִי גְרִיס וְאֵין בָּהּ כְּלוּם, נוֹלְדָה בַהֶרֶת כַּחֲצִי גְרִיס וּבָהּ שַׂעֲרָה אַחַת, הֲרֵי זוֹ לְהַסְגִּיר. בַּהֶרֶת כַּחֲצִי גְרִיס וּבָהּ שַׂעֲרָה אַחַת, נוֹלְדָה בַהֶרֶת כַּחֲצִי גְרִיס וּבָהּ שַׂעֲרָה אַחַת, הֲרֵי זוֹ לְהַסְגִּיר. בַּהֶרֶת כַּחֲצִי גְרִיס וּבָהּ שְׁתֵּי שְׂעָרוֹת, נוֹלְדָה בַהֶרֶת כַּחֲצִי גְרִיס וּבָהּ שַׂעֲרָה אַחַת, הֲרֵי זוֹ לְהַסְגִּיר:
<b style="color: gray;">רע"ב</b> <b>בהרת כגריס ופשתה כגריס</b>. בשפשתה לאחר הפטור {יט} איירי: <b>ר' עקיבא מטמא</b>. דיש כאן נגע וסימן טומאה עמו: <b>תיראה בתחילה</b>. ואע''ג דכשתיראה בתחילה נמי יטמאנה הכהן מיד, דמחיה ושער לבן מטמאים בתחילה, מ''מ נפקא מינה דלרבנן בעי אתויי קרבן אכל חד וחד {כ}. ולרבי עקיבא כנגע ראשון חשוב, וכי מתסי מהאי מייתי חד קרבן. ובכל הנך דפליגי ר''ע וחכמים במתניתין, הלכה כחכמים: <b>ואין בה כלום</b>. אין בה שער לבן: <b>ובה שערה אחת ונולדה בהרת כו' הרי זו להסגיר</b>. ואע''פ שקדם כגריס בהרת לשער האחרון, כיון דלא קדמה את הראשון, לא מהני, דבעינן שתקדים כגריס בהרת לשתי השערות {כא}: <b>בהרת כחצי גריס ובה שתי שערות כו' הרי זו להסגיר</b>. ואע''ג דחצי גריס הראשון קדם לשתי שערות, לא מהני, עד שיקדים הגריס שלם לשתי שערות {כב}:
<b style="color: gray;">תוי"ט</b>
{יט} <b>והחליטו</b> ואח''כ נולד לו מחיה כו', ר''ע מטמא, דאע''ג דקמא כבר נטהר, מ''מ כשפשה חזר לטומאתו ונעשה הכל נגע אחד. וכשהלכה האום לאחר שנזקק לטומאה ונשארו בו סימני טומאה, נשאר בהחלט על השני קודם שיראנו הכהן. ולא דמי לאין מחליטין את המוחלט, דהני מילי, שני נגעין בשני מקומות, משא''כ בנגע אחד. וכדתניא בתורת כהנים כו'. וחכמים אומרים דאף על גב דמטמאינן ליה משום פסיון לנגע האחד, מ''מ כשהלכה האום נטהר מחילוט הפסיון, ותיראה בתחילה ויחליטנו על המחיה כו'. מהר''ם: {כ} <b>וקשה</b>, כי לא נפטר נמי נחשוב הפסיון אל נגע הראשון ולהחליטו, והדר נחליטו שנית מצד גריס החדש עם סימני טומאה. והכ''מ לשיטת הר''מ לא התנה שיהא לאחר הפטור. ועתוי''ט: {כא} <b>כדיליף</b> ליה בתורת כהנים, ולרבנן דמשנה ו', בהרת לאו דוקא, דהוא הדין כשמחיה בתוכה. ועתוי''ט: {כב} <b>ולא</b> זו אף זו קתני. והכא הוה ליה למנקט ואין בה כלום. אלא האמת נקט דאפילו יש בה שערה אחת הרי זה להסגיר. הר''ש:
<h3>פרק ד - משנה יא</h3>
בַּהֶרֶת כַּחֲצִי גְרִיס וְאֵין בָּהּ כְּלוּם, נוֹלְדָה בַהֶרֶת כַּחֲצִי גְרִיס וּבָהּ שְׁתֵּי שְׂעָרוֹת, הֲרֵי זוֹ לְהַחְלִיט, מִפְּנֵי שֶׁאָמְרוּ, אִם בַּהֶרֶת קָדְמָה לְשֵׂעָר לָבָן, טָמֵא. וְאִם שֵׂעָר לָבָן קָדַם לְבַהֶרֶת, טָהוֹר. וְאִם סָפֵק, טָמֵא {כג}. וְרַבִּי יְהוֹשֻׁעַ קִהָה:
<b style="color: gray;">רע"ב</b> <b>ונולד בהרת כחצי גריס ובה שתי שערות הרי זו להחליט</b>. כל היכא דתנן ובה שתי שערות או ובה שערה אחת, לאו דאתו שערות ובהרת בהדי הדדי, אלא דבהרת קדמה ואח''כ באו שערות: <b>ואם שער לבן קודם, לבהרת טהור</b>. דכתיב (ויקרא י''ג) והיא הפכה שער לבן, הבהרת היא שגרמה לשער שיהפך ללבן: <b>ספק טמא</b>. ספק אם שער לבן קדם לבהרת, או בהרת קדמה לשער לבן, טמא: <b>ורבי יהושע קיהה</b>. גרסינן. מלשון תקהינה שיניו. כלומר, היו שיניו קהות מדברי האומר ספק טמא. דאיהו סבר ספק טהור. ואין הלכה כר' יהושע:
<b style="color: gray;">תוי"ט</b>
{כג} <b>טמא</b>. ולא אזלינן בתר חזקה דגופא, דהכא ריעה החזקה, שדרך השער להתלבן מחמת הנגע, לפיכך נראין הדברים דבהרת קדמם. תוס'. ולדבריהם, בגרמוני וזקן ששערן לבנים אין הכי נמי דאוקמינן אחזקה דגופא. קרבן אהרן. ועתוי''ט:
<h2>פרק ה</h2>
<h3>פרק ה - משנה א</h3>
כָּל סְפֵק נְגָעִים טָהוֹר, חוּץ מִזֶּה, וְעוֹד אַחֵר. וְאֵיזֶה, זֶה מִי שֶׁהָיְתָה בוֹ בַּהֶרֶת כַּגְּרִיס וְהִסְגִּירָהּ, בְּסוֹף שָׁבוּעַ וַהֲרֵי הִיא כַּסֶּלַע, סָפֵק שֶׁהִיא (הִיא) סָפֵק שֶׁאַחֶרֶת בָּאָה תַחְתֶּיהָ, טָמֵא:
<b style="color: gray;">רע"ב</b> <b>כל ספק נגעים</b>. חוץ מזה. דספק בהרת קדמה ספק שער לבן קדם: <b>הרי היא כסלע</b>. נעשית רחבה וגדולה כסלע: <b>ספק שהיא היא</b>. וראויה להחליט שהרי פשה: <b>ספק שאחרת באה תחתיה</b>. והראשונה הלכה וראויה להסגיר, דאין פשיון מטמא בתחלה: <b>טמא</b>. ומחליטו:
<b style="color: gray;">תוי"ט</b> <b>.אין</b> פירוש למשנה זו
<h3>פרק ה - משנה ב</h3>
הֶחְלִיטוֹ בְּשֵּׂעָר לָבָן, הָלַךְ שֵׂעָר לָבָן וְחָזַר שֵׂעָר לָבָן, וְכֵן בְּמִחְיָה וּבְפִשְׂיוֹן, בַּתְּחִלָּה בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר, הֲרֵי הִיא כְּמוֹ שֶׁהָיְתָה {א}. הֶחְלִיטוֹ בְּמִחְיָה, וְהָלְכָה הַמִּחְיָה וְחָזְרָה הַמִּחְיָה. וְכֵן בְּשֵׂעָר לָבָן וּבְפִשְׂיוֹן, בַּתְּחִלָּה, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר, הֲרֵי הִיא כְּמוֹ שֶׁהָיְתָה. הֶחְלִיטוֹ בְפִשְׂיוֹן, הָלַךְ הַפִּשְׂיוֹן וְחָזַר הַפִּשְׂיוֹן. וְכֵן בְּשֵׂעָר לָבָן, בְּסוֹף שָׁבוּעַ רִאשׁוֹן {ג}, בְּסוֹף שָׁבוּעַ שֵׁנִי, לְאַחַר הַפְּטוּר, הֲרֵי הִיא כְּמוֹת שֶׁהָיְתָה:
<b style="color: gray;">רע"ב</b> <b>הלך שער לבן</b>. שהוחלט בעבורו: <b>וחזר שער לבן</b>. אחר תחתיו: <b>וכן במחיה וכן בפשיון</b>. או שלא חזר שער לבן, אלא שנולדה בו מחיה שהיא ג''כ סימן טומאה, או שפשה הנגע: <b>בתחילה בסוף שבוע ראשון</b>. כלומר, בין שההחלט היה בתחילה כשהובא אל הכהן, בין בסוף שבוע ראשון, בין בסוף שבוע שני, בין לאחר הפטור כגון שעמד בעיניו שני שבועות ופטרו ואחר הפטור בא שער לבן והחליטו, בכל הני גווני אם הלך לו שער לבן וחזר שער לבן, או מחיה או פשיון הרי היא כמות שהיתה. כלומר, נשאר בטומאה כמו שהיה, הואיל ויש בו סימן טומאה, אע''פ שאין זה אותו סימן שהיה בשעת החלט: <b>וחזר הפשיון וכן בשער לבן</b>. הא דלא קתני הכא וכן במחיה, לפי שכשהלך הפשיון ובאת המחיה, פעמים שיהיה טהור, כגון שהמחיה מיעטה הנגע מכגריס {ב}:
<b style="color: gray;">תוי"ט</b>
{א} הרי היא כו'. בספרא יליף ליה. ועתוי''ט: {ב} <b>לפי</b> מה שיתבאר בפרק שאחרי זה [משנה ב']. הר''מ. ועיין לעיל פרק ד' משנה ו' דבהרת כגריס הוא עם המחיה, וכאן ר''ל שמיעטה השיעור שצריך להיות סביב המחיה מכל צד שיעור שתי שערות. ועתוי''ט: {ג} <b>בסוף</b> כו'. ולא תני בתחילה, משום דאין פשיון מטמא בתחילה. הר''ש:
<h3>פרק ה - משנה ג</h3>
שְׂעַר פְּקֻדָּה, עֲקַבְיָא בֶּן מַהֲלַלְאֵל מְטַמֵּא {ד}, וַחֲכָמִים מְטַהֲרִין. אֵיזֶה הוּא שְׂעַר פְּקֻדָּה, מִי שֶׁהָיְתָה בוֹ בַּהֶרֶת וּבָהּ שֵׂעָר לָבָן, הָלְכָה הַבַּהֶרֶת וְהִנִּיחָה לְשֵׂעָר לָבָן בִּמְקוֹמוֹ וְחָזְרָה, עֲקַבְיָא בֶּן מַהֲלַלְאֵל מְטַמֵּא, וַחֲכָמִים מְטַהֲרִין. אָמַר רַבִּי עֲקִיבָא, מוֹדֶה אֲנִי בָזֶה שֶׁהוּא טָהוֹר. אֵיזֶה הוּא שְׂעַר פְּקֻדָּה, מִי שֶׁהָיְתָה בוֹ בַּהֶרֶת כַּגְּרִיס וּבָה שְׁתֵּי שְׂעָרוֹת, וְהָלַךְ הֵימֶנָּה כַּחֲצִי גְרִיס וְהִנִּיחוֹ לְשֵׂעָר לָבָן בִּמְקוֹם הַבַּהֶרֶת וְחָזַר. אָמְרוּ לוֹ, כְּשֵׁם שֶׁבִּטְּלוּ אֶת דִּבְרֵי עֲקַבְיָא, אַף דְּבָרֶיךָ אֵינָן מְקֻיָּמִין:
<b style="color: gray;">רע"ב</b> <b>שער פקודה</b>. לשון פקדון, שהפקידה הבהרת את השער בעור הבשר והלכה לה: <b>וחכמים מטהרים</b>. וטעמייהו, דכתיב והיא הפכה, שהפכתו היא ולא הפכתו חברתה: <b>אף דבריך אין מקוימין</b>. דהאי נמי טהור. והלכה כחכמים:
<b style="color: gray;">תוי"ט</b>
{ד} <b>מטמא</b>. שהרי נהפך שער לבן בבהרת. הר''מ והר''א. ועוד כתב הר''א, כיון ששער לבן עומד במקומו, עדיין לא נרפא הנגע ומן החולי הראשון הוא. ועתוי''ט:
<h3>פרק ה - משנה ד</h3>
כָּל סְפֵק נְגָעִים בַּתְּחִלָּה טָהוֹר, עַד שֶׁלֹא נִזְקַק לַטֻּמְאָה. מִשֶׁנִּזְקַק לַטֻמְאָה, סְפֵקוֹ טָמֵא. כֵּיצַד, שְׁנַיִם שֶׁבָּאוּ אֵצֶל כֹּהֵן, בָּזֶה בַּהֶרֶת כַּגְּרִיס וּבָזֶה כַּסֶּלַע, בְּסוֹף שָׁבוּעַ בָּזֶה כַּסֶלַע וּבָזֶה כַּסֶּלַע, וְאֵינוֹ יָדוּעַ בְּאֵיזֶה מֵהֶן פָּשָׂה, בֵּין בְּאִישׁ אֶחָד בֵּין בִּשְׁנֵי אֲנָשִׁים, טָהוֹר. רַבִּי עֲקִיבָא אוֹמֵר, בְּאִישׁ אֶחָד, טָמֵא. וּבִשְׁנֵי אֲנָשִׁים, טָהוֹר:
<b style="color: gray;">רע"ב</b> <b>בין באיש אחד</b>. אע''ג דמה נפשך יש בו בהרת אחת שפשתה, אותה שתחלתה כגריס ועכשיו כסלע, והיה ראוי להחליטו, אפילו הכי הואיל ואינו יודע על איזה נגע מחליט, טהור מגזירת הכתוב דכתיב (ויקרא י''ג) ואם פשה תפשה בעור וטימא הכהן אותו, את הנגע הודאי {ה} הוא מטמא, ואינו מטמא את הנגע שיש בו ספק: <b>בין ב</b>. שני אנ. שים. אע''פ שאחד מהם טעון הסגר שבעת ימים שנית בסוף שבוע ראשון, והאחר מוחלט, הואיל ואינו יודע איזה להסגיר ואיזה להחליט, שניהם טהורים מגזרת הכתוב: <b>ר' עקיבא אומר כו'</b>. ואין הלכה כר' עקיבא:
<b style="color: gray;">תוי"ט</b>
{ה} <b>שמלת</b> אותו שב על הנגע. הר''מ. ואע''ג דהאי קרא בפסיון כתיב, הוא הדין בשער לבן. הר''ש. והוא הדין נמי במחיה. ועתוי''ט:
<h3>פרק ה - משנה ה</h3>
מִשֶּׁנִּזְקַק לַטֻּמְאָה, סְפֵקוֹ טָמֵא כֵּיצַד, שְׁנַיִם שֶׁבָּאוּ אֵצֶל כֹּהֵן, בָּזֶה בַּהֶרֶת כַּגְּרִיס וּבָזֶה כַּסֶּלַע, בְּסוֹף שָׁבוּעַ בָּזֶה כַּסֶּלַע וְעוֹד וּבָזֶה כַּסֶּלַע וְעוֹד, שְׁנֵיהֶן טְמֵאִין. אַף עַל פִּי שֶׁחָזְרוּ לִהְיוֹת כַּסֶּלַע וְכַסֶּלַע, שְׁנֵיהֶן טְמֵאִין, עַד שֶׁיַּחְזְרוּ לִהְיוֹת כַּגְּרִיס. זֶה הוּא שֶׁאָמְרוּ, מִשֶּׁנִּזְקַק לַטֻּמְאָה, סְפֵקוֹ טָמֵא {ו}:
<b style="color: gray;">רע"ב</b> <b>שניהם טמאין</b>. דבשניהם פשה: <b>אף על פי שחזרו להיות כסלע</b>. דהשתא אחד מהם טהור, הואיל והוזקקו לטומאה, שניהם טמאים. דכתיב [שם] וטיהרו הכהן, את הודאי הוא מטהר, ואינו מטהר את הספק: <b>עד שיחזרו להיות כגריס</b>. דהשתא ודאי שניהם טהורים, שהפשיון שבעבורו הוחלט הלך משניהם:
<b style="color: gray;">תוי"ט</b>
{ו} <b>זהו</b> כו'. לא ידעתי למעוטי מאי. ועוד, אמאי לא תני נמי ברישא זהו שאמרו עד שלא כו'. ועוד, דהתם הוה למעוטי תרתי דתנן בריש פרקין. לכן נראה לי דהכי נמי קאמר זהו שאמרו משנזקק כו', כלומר דכל היכא שנזקק ספקו טמא, מה שאין כן בקודם שנזקק דלא הוי כללא, דהא משכחת בתרי גווני דטמא, ולפיכך לא תני לעיל זהו כו':
<h2>פרק ו</h2>
<h3>פרק ו - משנה א</h3>
גּוּפָהּ שֶׁל בַּהֶרֶת, כִּגְרִיס הַקִּלְקִי מְרֻבָּע. מְקוֹם הַגְּרִיס, תֵּשַׁע עֲדָשׁוֹת. מְקוֹם עֲדָשָׁה, אַרְבַּע שְׂעָרוֹת {א}. נִמְצְאוּ שְׁלשִׁים וְשֵׁשׁ שְׂעָרוֹת:
<b style="color: gray;">רע"ב</b> <b>גופה של בהרת</b>. כגריס. חצי פול: <b>הקלקי</b>. שם מקום. ופולין שבו גדולים: <b>מרובע</b>. וזהו שיעור מצומצם שבבהרת. ואם היה הנגע עגול או על צורה אחרת, אם יש בו כדי שיכנס בתוך הנגע כגריס הקלקי מרובע, טמא, ואם לאו, טהור:
<b style="color: gray;">תוי"ט</b>
{א} <b>מקום</b> כו'. רוצה לומר המרובע המקיף כעדשה. הר''מ:
<h3>פרק ו - משנה ב</h3>
בַּהֶרֶת כַּגְּרִיס וּבָהּ מִחְיָה {ב} כָּעֲדָשָׁה {ג}, רָבְתָה הַבַּהֶרֶת, טְמֵאָה. נִתְמַעֲטָה, טְהוֹרָה. רָבְתָה הַמִּחְיָה, טְמֵאָה. נִתְמָעֲטָה, טְהוֹרָה {ה}:
<b style="color: gray;">רע"ב</b> <b>רבתה הבהרת</b>. מבחוץ: <b>טמאה</b>. משום פשיון {ד}: <b>נתמעטה טהורה</b>. דליכא כגריס: <b>רבתה המחיה</b>. וכנסה הבהרת: <b>טהורה</b>. דאין המחיה מבוצרת, דבעינן בהרת כעדשה מכל צד סביב למחיה:
<b style="color: gray;">תוי"ט</b>
{ב} <b>ובה</b> כו'. ובין הכל כגריס. הר''ש: {ג} <b>כעדשה</b>. ובתנאי שתהיה מרובעת. הר''מ. ועתוי''ט: {ד} <b>הר''ש</b>. ונפקא מינה אם הלכה המחיה. וזה לשון מהר''ם, והוא הדין בלא פסיון, טמא משום מחיה, אלא משום דבעי למימר רבתה מחיה טהור, נקט נמי בבהרת רבתה: {ה} <b>טהורה</b>. ואפילו לר' מאיר [דמתניתין דלקמן]. דלא פליג אלא כי איכא כגריס בלא המחיה פחותה מכעדשה. הר''ש:
<h3>פרק ו - משנה ג</h3>
בַּהֶרֶת כַּגְּרִיס וּבָהּ מִחְיָה פְּחוּתָה מִכָּעֲדָשָׁה, רָבְתָה הַבַּהֶרֶת, טְמֵאָה. נִתְמָעֲטָה, טְהוֹרָה. רָבְתָה הַמִּחְיָה, טְמֵאָה. נִתְמָעֲטָה {ו}, רַבִּי מֵאִיר מְטַמֵּא, וַחֲכָמִים מְטַהֲרִים {ז}, שֶׁאֵין הַנֶּגַע פּוֹשֶׂה לְתוֹכָהּ {ח}:
<b style="color: gray;">רע"ב</b> <b>רבתה הבהרת</b>. מבחוץ: <b>טמאה</b>. שהרי פשתה בעור: <b>נתמעטה טהורה</b>. ואפילו היתה המחיה כעדשה: <b>רבתה המחיה</b>. ונעשית כעדשה, טמאה: <b>נתמעטה</b>. שפשתה הבהרת עליה: <b>ר' מאיר מטמא</b>. דחשיב ליה פשיון מבפנים כמו מבחוץ: <b>וחכמים מטהרים</b>. דפשיון שבפנים לא חשיב פשיון. והלכה כחכמים:
<b style="color: gray;">תוי"ט</b>
{ו} <b>נתמעטה</b>. או שהלכה לה. הר''מ: {ז} <b>מטהרים</b>. כלומר אין כאן [סימן] טומאה, ויסגיר: {ח} <b>שאין</b> כו'. בתורת כהנים יליף ליה. ועתוי''ט:
<h3>פרק ו - משנה ד</h3>
בַּהֶרֶת יְתֵרָה מִכַּגְּרִיס וּבָה מִחְיָה יְתֵרָה מִכָּעֲדָשָׁה, רַבּוּ אוֹ שֶׁנִּתְמָעֲטוּ, טְמֵאִין, וּבִלְבַד שֶׁלֹּא יִתְמָעֲטוּ מִכַּשִּׁעוּר {ט}:
<b style="color: gray;">רע"ב</b> <b>שלא יתמעטו מכשיעור</b>. בהרת מכגריס, ומחיה מכעדשה:
<b style="color: gray;">תוי"ט</b>
{ט} <b>מכשיעור</b>. ולא תקרב המחיה לסוף הבהרת בפחות מכדי צמיתת שתי שערות. הר''מ:
<h3>פרק ו - משנה ה</h3>
בַּהֶרֶת כַּגְּרִיס וּמִחְיָה כָעֲדָשָׁה מַקַּפְתָּהּ וְחוּץ לַמִּחְיָה בַּהֶרֶת, הַפְּנִימִית לְהַסְגִּיר, וְהַחִיצוֹנָה לְהַחְלִיט. אָמַר רַבִּי יוֹסֵי, אֵין הַמִּחְיָה סִימַן טֻמְאָה לַחִיצוֹנָה, שֶׁהַבַּהֶרֶת לְתוֹכָהּ. נִתְמָעֲטָה וְהָלְכָה לָהּ, רַבָּן גַּמְלִיאֵל אוֹמֵר, אִם מִבִּפְנִים הִיא כָלָה, סִימַן פִּשְׂיוֹן לַפְּנִימִית, וְהַחִיצוֹנָה טְהוֹרָה. וְאִם מִבַּחוּץ, הַחִיצוֹנָה טְהוֹרָה, וְהַפְּנִימִית לְהַסְגִּיר. רַבִּי עֲקִיבָא אוֹמֵר, בֵּין כָּךְ וּבֵין כָּךְ טְהוֹרָה:
<b style="color: gray;">רע"ב</b> <b>בהרת כגריס</b>. מרובע ורצועה של בשר חי ברוחב כעדשה מקפת אותה מסביב, ולחוץ לאותו בשר חי מקפת בהרת כגריס מסביב, והרי יש כאן שתי בהרות, אחת פנימית ואחת חיצונה, ומחיה מפסקת ביניהן סביב: <b>הפנימית להסגיר</b>. דאין לה מחיה באמצעה: <b>והחיצונה להחליט</b>. דמחיה המקפת לפנימית סימן טומאה לחיצונה, שהרי היא מבוצרת באמצעה: <b>שהבהרת בתוכה</b>. לפי שהבהרת לתוכה אינה חשובה סימן טומאה לחיצונה, דבעינן מבוצרת, נגע מכאן ונגע מכאן ומחיה באמצע, [בלי הפסק דבר אחר בתוך המחיה], והכא יש כאן נגע ומחיה ונגע ומחיה ונגע. ואין הלכה כר' יוסי: <b>נתמעטה המחיה</b>. שפשתה הבהרת עליה: <b>והלכה לה</b>. או שהלכה לה כולה: <b>אם מבפנים היא כלתה</b>. שבהרת הפנימית כיסתה המחיה: <b>סימן פשיון לפנימית</b>. ומחליטה, שהרי פשתה מבחוץ: <b>והחיצונה טהורה</b>. שהלכה מחיתה או נתמעטה מכעדשה: <b>אם מבחוץ</b>. שהבהרת החיצונה כיסתה המחיה: <b>החיצונה טהורה</b>. שנתמעטה מחיתה או הלכה, ופשיון ליכא שאין הנגע פושה לתוכה: <b>והפנימית להסגיר</b>. שהנגע עמד בעיניו: <b>בין כך ובין כך</b>. בין כלתה מבפנים בין כלתה מבחוץ: <b>טהור</b>. שכשם שאם פשתה החיצונה למחיה שבתוכה אינו פשיון, כך כשפשתה הפנימית למחיה שבתוך הבהרת החיצונה אינו פשיון {י}. והלכה כר' עקיבא:
<b style="color: gray;">תוי"ט</b>
{י} <b>כלומר</b>, דכיון דפסיון הפנימית לא לעור הבשר אלא למחיה שבתוך בהרת, הוי כמו פושה לתוכו. ועתוי''ט:
<h3>פרק ו - משנה ו</h3>
אָמַר רַבִּי שִׁמְעוֹן, אֵימָתַי, בִּזְמַן שֶׁהִיא כָעֲדָשָׁה מוּבֵאת. הָיְתָה יְתֵרָה מִכָּעֲדָשָׁה, הַמּוֹתָר סִימַן פִּשְׂיוֹן לַפְּנִימִית, וְהַחִיצוֹנָה טְמֵאָה. הָיָה בֹהַק פָּחוֹת מִכָּעֲדָשָׁה, סִימַן פִּשְׂיוֹן לַפְּנִימִית, וְאֵין סִימַן פִּשְׂיוֹן לַחִיצוֹנָה:
<b style="color: gray;">רע"ב</b> <b>אימתי</b>. החיצונה טהורה כשפשתה הפנימית או החיצונה על מחיה, דאמרן לעיל שהחיצונה טהורה, הני מילי בזמן שהיא כעדשה מובאת, שהמחיה כעדשה מצומצמת {יא} לא פחות ולא יותר. אבל אם היתה המחיה יתירה מכעדשה: <b>המותר סימן פשיון לפנימית, והחיצונה טמאה</b>. כלומר, אם פשתה הפנימית על אותו מותר, שתיהן להחליט {יב}, פנימית משום פשיון וחיצונה משום מחיה. ואם פשתה החיצונה על אותו מותר, מכל מקום החיצונה להחליט משום מחיה, והפנימית להסגיר. ואין הלכה כרבי שמעון: <b>היה בוהק פחות מכעדשה</b>. סמוך לפנימית, והחיצונה מקפת לבוהק: <b>סימן פשיון לפנימית</b>. אם פשתה הפנימית וכיסתה את הבוהק, הפנימית להחליט, שהרי פשתה מבחוץ. ואם החיצונה פשתה וכיסתה את הבוהק, אינו סימן פשיון לחיצונה, שאין הנגע פושה לתוכו. והאי דנקט בוהק פחות מכעדשה, דאם היה כעדשה היה מטמא משום מחיה {יג}, דקיי''ל מחיה מטמאה בכל המראות. אבל פחות מכעדשה אין כאן מחיה, דאין מחיה פחותה מכעדשה:
<b style="color: gray;">תוי"ט</b>
{יא} <b>כאילו</b> לקח עדשה ושם אותו שם. הר''מ: {יב} <b>ואהא</b> קאי שכתב ואין הלכה כר''ש. דאילו על מה שכתב ואם פשתה חיצונה לא מצי קאי, דהא היינו כסתמא דריש מתניתין דלעיל הפנימית להסגיר והחיצונה להחליט. ונראה לי דגם הסיפא אינה הלכה. והתימה שלא כתבו, הר''מ והר''ב כן בסוף מתניתין: {יג} <b>הר''מ</b>. ותימה, דהיכי מצי למימר דבוהק היינו בשר חי, שהרי הכתוב קראו לזה בשר חי ולזה בוהק הוא, ובמשנה ה' ו' דפרק קמא היתה בו מחיה כו' ובא השחין כו' והבוהק, ועוד בכמה משניות, וכן פירש המפרש דבוהק אינו ממראה עור האיש ההוא, אלא בהרות כהות למטה מד' מראות. ועוד, ולמה לא תני היה בו מחיה פחותה מכעדשה, ולמאי נפקא מינה קרי ליה התנא בכאן בוהק. ועוד כו'. לכן נראה כפירוש הר''ש, שסביב הבוהק היתה המחיה, סימן טומאה לפנימית. ואע''ג דבוהק מפסיק בין האום לפסיון, כיון דהוא פחות מכעדשה. וכן פירש מהר''ם:
<h3>פרק ו - משנה ז</h3>
עֶשְׂרִים וְאַרְבָּעָה רָאשֵׁי אֵבָרִין בָּאָדָם שֶׁאֵינָן מִטַמְּאִין מִשּׁוּם מִחְיָה {יד}, רָאשֵׁי אֶצְבְּעוֹת יָדַיִם וְרַגְלַיִם, וְרָאשֵׁי אָזְנַיִם, וְרֹאשׁ הַחֹטֶם, וְרֹאשׁ הַגְּוִיָּה, וְרָאשֵׁי הַדַּדִּים שֶׁבָּאִשָּׁה. רַבִּי יְהוּדָה אוֹמֵר, אַף שֶׁל אִישׁ. רַבִּי אֱלִיעֶזֶר אוֹמֵר, אַף הַיַּבָּלוֹת וְהַדִּלְדּוּלִין אֵינָן מִטַּמְּאִין מִשּׁוּם מִחְיָה:
<b style="color: gray;">רע"ב</b> <b>שאינן מיטמאין משום מחיה</b>. דכתיב וראהו הכהן, בעינן שיראה את הנגע עם המחיה כולו כאחד, וכשיש כגריס בראש החוטם או בראשי אצבעות הוא שופע אילך ואילך ואינו יכול לראות כולו כאחד: <b>ראשי אזנים</b>. נחשבים כאחד. וכן ראשי דדין. ואין הלכה כר' יהודה שמנה ראשי דדין שבאיש: <b>וראש הגויה</b>. הוא גיד האמה: <b>ויבלות</b>. לשון [או חרוץ או יבלת] (ויקרא כ''ב). פורו''ש בלע''ז: <b>ודלדולין</b>. בשר שפירש ונדלדל. ואית דגרסי ותלתולין, בשר שנעשה כמו תל גבוה. ואין הלכה כרבי אליעזר:
<b style="color: gray;">תוי"ט</b>
{יד} <b>מחיה</b>. וקשה, למה לא אמרו שאינן מיטמאין בבהרת ולמה נקט מחיה. וי''ל מפני שהוא חלק למעלה ואינו מקום שער ואינו ראוי לפסיון, שרוב אברים הללו אפילו לגריס אינן ראויים וכל שכן לפשיון. אי נמי, לפי שאברים הללו מעכבים בפריחה ואשמעינן הכא אע''ג דלבסוף מטמאו משום מחיה''מתהלה לא מטטאו, לפי שאינם מקום בהרת כגריס. הר''א:
<h3>פרק ו - משנה ח</h3>
אֵלּוּ מְקוֹמוֹת בָּאָדָם שֶׁאֵינָן מִטַּמְּאִין בַּבַּהֶרֶת, תּוֹךְ הָעַיִן, תּוֹךְ הָאֹזֶן, תּוֹךְ הַחֹטֶם, תּוֹךְ הַפֶּה {טו}, הַקְּמָטִין, וְהַקְּמָטִין שֶׁבַּצַּוָּאר, תַּחַת הַדַּד, וּבֵית הַשֶּׁחִי, כַּף הָרֶגֶל, וְהַצִּפֹּרֶן, הָרֹאשׁ, וְהַזָּקָן, הַשְּׁחִין וְהַמִּכְוָה וְהַקֶּדַח הַמּוֹרְדִין, אֵינָן מִטַּמְּאִין בַּנְּגָעִים, וְאֵינָן מִצְטָרְפִים בַּנְּגָעִים, וְאֵין הַנֶּגַע פּוֹשֶׂה לְתוֹכָן, וְאֵינָן מִטַּמְּאִין מִשּׁוּם מִחְיָה, וְאֵין מְעַכְּבִין אֶת הַהוֹפֵךְ כֻּלּוֹ לָבָן. חָזַר הָרֹאשׁ וְהַזָּקָן וְנִקְרְחוּ, הַשְּׁחִין וְהַמִּכְוָה וְהַקֶּדַח וְנַעֲשׂוּ צָרֶבֶת, הֲרֵי אֵלּוּ מִטַּמְּאִין בַּנְּגָעִים, וְאֵינָן מִצְטָרְפִין בַּנְּגָעִים, וְאֵין הַנֶּגַע פּוֹשֶׂה לְתוֹכָן, וְאֵינָן מִטַּמְּאִין מִשּׁוּם מִחְיָה, אֲבָל מְעַכְּבִין אֶת הַהוֹפֵךְ כֻּלּוֹ לָבָן. הָרֹאשׁ וְהַזָּקָן עַד שֶׁלֹּא הֶעֱלוּ שֵׂעָר, וְהַדִּלְדּוּלִין שֶׁבָּרֹאשׁ וְשֶׁבַּזָּקָן, נִדּוֹנִין כְּעוֹר הַבָּשָׂר:
<b style="color: gray;">רע"ב</b> <b>שאינן מיטמאין בבהרת</b>. בארבעה מראות נגעים, שאת ותולדתה בהרת ותולדתה: <b>תוך העין תוך האוזן</b>. שכל אלו אינן חשובים כעור בשר, והכתוב אומר (שם י''ג) והיה בעור בשרו: <b>הקמטין</b>. שבשאר הגוף: <b>והקמטין שבצואר</b>. תנא סיפא, לגלויי דקמטין דרישא קמטין של שאר הגוף הן. דלא תימא קמטין דצואר דוקא דלא מתחזי כאחריני {טז}: <b>תחת הדד</b>. כשנראית כמניקה את בנה, מה שאינו נראה באותה שעה אינו מטמא: <b>ובית השחי</b>. כשנראה כמוסק זיתים: <b>כף הרגל</b>. מה שתחת [הקערורית] של הרגל. דכל אלו אינן עור בשר הנראה: <b>והצפורן</b>. לא חשיבא עור בשר: <b>הראש והזקן</b>. אינן מיטמאין בבהרת, דכתיב [שם] נתק הוא צרעת הראש או הזקן הוא, אין לראש ולזקן טומאה אלא טומאת נתקין בלבד: <b>השחין והמכוה והקדח המורדין</b>. שלא נתרפאו יפה ולא נקרם העור שלהם כקליפת השום: <b>אין מיטמאין משום נגע</b>. דבשחין כתיב [שם] שחין ונרפא, ובמכוה נמי כתיב [שם] והיתה מחית המכוה: <b>קדח</b>. הוא שחין שבא מחמת דבר אחר, כגון מחמת מכת אבן או עץ או גפת או סיד, ומכוה נמי שלא באה מחמת האש עצמו אלא מחמת תולדות האש, כגון רמץ חם וגפסית חם, כל אלו קרויין קדח. לשון כקדוח אש המסים. וקדח המורד נמי שלא נתרפא ולא העלה קרום כקליפת השום, אינו מטמא משום נגע {יז}: <b>המורדים</b>. כל זמן שלא נתרפאו {יח} שלא העלו קרום, קרויין מורדים, כלומר שעדיין עומדים במרדם. ואית דגרסי מוררים בשני רישי''ן. לשון רר בשרו (שם ט''ו): <b>ואין מצטרפים בנגעים</b>. אם היה חצי גריס נגע {יט} בעור בשרו וחצי גריס באחת מן המקומות הללו, אין מצטרפים לכגריס: <b>ואין הנגע פושה לתוכן</b>. דכיון דלא מיטמאו באום לא מיטמאו נמי בפשיון: <b>ואינם מיטמאין משום מחיה</b>. דאם פרח בכולו {כ} ויש בראשו או בכף רגלו או בקמטין בשר חי, אין מיטמאין משום מחיה. אי נמי, אם היה אחד מן המקומות הללו מבוצר בתוך הנגע, אינו מיטמא משום מחיה: <b>ואינם מעכבים את ההופך כולו לבן</b>. אם פרחה הצרעת בכולו חוץ מאחד מהמקומות הללו, אין מעכבין, דכתיב (ויקרא י''ג) וכסתה הצרעת את כל עור הנגע, עור הראוי להיות בו נגע, פרט לאלו שאין מיטמאין משום נגע: <b>חזר הראש והזקן ונקרחו</b>. שנקרח השער שהיה בהן ונעשו כעור בשר. וכן השחין והמכוה והקדח שנעשו צרבת, שנתרפאו וקרם עליהם עור כקליפת השום: <b>הרי אלו מיטמאין בנגעים</b>. בארבעה מראות. וה''ה דהוה מצי למתני נתפשטו הקמטין, נמי מיטמאין בנגעים: <b>ואין מצטרפין בנגעים</b>. ראש וזקן אין מצטרפין. וכן עור הבשר והזקן, או עור הבשר והראש, אין מצטרפין. דאם בא לו חצי גריס נתק בראש, אי נמי חצי גריס נתק בזקן וחצי גריס נגע בעור בשר, אין מצטרפין. וכן חצי גריס שחין וחצי גריס מכוה, אין מצטרפין לכגריס: <b>ואין הנגע פושה לתוכן</b>. נגע של עור בשר אין פושה לא בנתק הראש ולא בנתק הזקן ולא בשחין ולא במכוה, דלא חשיבי כעור בשר: <b>ואין מיטמאין משום מחיה</b>. דנתקים מיטמאין בשער צהוב ופשיון. ושחין ומכוה בשער לבן ופשיון {כא}: <b>אבל מעכבין את ההופך כולו לבן</b>. שאם פרחה הצרעת בכולו ונשאר הראש או הזקן שנקרחו שלא פרחה הצרעת בהן, או השחין והמכוה והקדח שנעשו צרבת, טמא עד שיפרח בכולו: <b>הראש והזקן שלא העלו שער</b>. כגון קטן שלא צמח זקנו או לא השעיר ראשו, נידונים כעור בשר ליטמא בבהרת. וכן הדלדולין שבראש ובזקן דלית בהו שער {כב}, נידונים כעור בשר, ומעכבים את הפריחה, והנגע פושה לתוכן, ומצטרפין לכגריס:
<b style="color: gray;">תוי"ט</b>
{טו} <b>הפה</b>. ואודם שפתים כתוך הפה, דכתיב עור בשרו. והכא נמי ממעטים עור כף רגל שאינו נראה תדיר. כ''מ. ועתוי''ט: {טז} <b>וזה</b> לשון מהר''ם, ולא מתחזי בכל אדם. אבל קמטין דשאר הגוף כגון באדם שמן כיון דלא שייך באדם כחוש לא חשיב קמטין, קמ''ל: {יז} <b>וכל</b> הני מרבי להו בתורת כהנים כו'. וקשה, דלקמן פרק ט' תני איזהו שחין לקה בעץ, ומכוה נכוה בגחלת כו', וי''ל דהתם לא קתני אלא דאתיא מדרשא. ועתוי''ט: {יח} <b>דכתיב</b> ונרפא וכתיב שחין, הא כיצד נרפא ולא נרפא, כשהוא אומר צרבת השחין, עד שיקרום כקליפת השום. וכן במכוה כו'. ת''כ. הר''ש: {יט} <b>והר''ש</b> כתב, דאפילו רוב הגריס בעור ומיעוטא בהו, אין מצטרפים: {כ} <b>דכיון</b> דהני לאו בני אטמויי נינהו, אין זו מבוצרת לתוך השאת. הר''ש. ולדבריו, מכיון דתני ואין מעכבים את ההופך, קשה, מאי האי דאין מיטמאין משום מחיה, אדרבה טהורי מטהרי משום פרח בכולו. וכי תימא דפרח מן הטהור טמא, אכתי קשה למאי נפקא מינה תני דאין מיטמאין משום מחיה, והא טמא הוא כיון שפרח מן הטהור: {כא} <b>והר''מ</b> מפרש, כשיהיה צרבת בתוך הבהרת לא נחשבו מחיה. ע''כ. והשתא הוי דומיא דאינו מיטמא משום מחיה דברישא, להאי אי נמי של הר''ב שהוא פירוש הר''מ שם: {כב} <b>ולשון</b> הר''מ, כאשר יתלו מהן יבלת ומורסה רכה ומראה דמות הבשר בלתי שער כו'. ע''כ. ועתוי''ט:
<h2>פרק ז</h2>
<h3>פרק ז - משנה א</h3>
אֵלּוּ בֶהָרוֹת טְהוֹרוֹת, שֶׁהָיוּ בוֹ קֹדֶם לְמַתַּן תּוֹרָה, בְּנָכְרִי וְנִתְגַּיֵּר, בְּקָטָן וְנוֹלַד, בְּקֶמֶט וְנִגְלָה, בָּרֹאשׁ וּבַזָּקָן, בַּשְּׁחִין וּבַמִּכְוָה וְקֶדַח וּבַמּוֹרְדִין. חָזַר הָרֹאשׁ וְהַזָּקָן וְנִקְרְחוּ, הַשְּׁחִין וְהַמִּכְוָה וְהַקֶּדַח וְנַעֲשׂוּ צָרֶבֶת, טְהוֹרִים. הָרֹאשׁ וְהַזָּקָן עַד שֶׁלֹּא הֶעֱלוּ שֵׂעָר, הֶעֱלוּ שֵׂעָר וְנִקְרְחוּ, הַשְּׁחִין וְהַמִּכְוָה וְהַקֶּדַח עַד שֶׁלֹּא נַעֲשׂוּ צָרֶבֶת, נַעֲשׂוּ צָרֶבֶת וְחָיוּ, רַבִּי אֱלִיעֶזֶר בֶּן יַעֲקֹב מְטַמֵּא, שֶׁתְּחִלָּתָן וְסוֹפָן טָמֵא. וַחֲכָמִים מְטַהֲרִים:
<b style="color: gray;">רע"ב</b> <b>אלו בהרות טהורות, שהיו בו קודם מתן תורה</b>. מי שהיתה בו צרעת קודם מתן תורה, לא היה טמא מחמת אותו נגע לאחר מתן תורה, דכתיב (ויקרא י''ג) אדם כי יהיה בעור בשרו, פרט לזה שכבר היה. וכל הני נמי דחשיב, מהתם נפקי דבעינן שיוולד הנגע בשעה שראוי ליטמא בו ולא קודם, כמו גר עד שלא נתגייר וקטן עד שלא נולד, וכן כולם: <b>בקמט ונתגלה</b>. שהיה מתחלה הנגע מוסתר בתוך הקמט והיה טהור מפני שהוא בבית הסתרים, ואח''כ נתגלה: <b>ובמורדים</b>. כלומר בשחין ומכוה המורדים שלא נתרפאו ולא העלו קרום כקליפת השום: <b>עד שלא העלו שער</b>. בא הנגע, דחשיבי כעור בשר, היינו תחלתן טומאה. וכשעלו שערות, הוי טהרה, שדינן בנתקים. וכשנקרחו, היינו סופן טומאה. וכן שחין ומכוה וקדח דעד שלא באו בא הנגע, היינו טומאה. וכשבא השחין והמכוה והקדח, היינו טהרה. דבעינן שיקדים השחין והמכוה לשאת, דכתיב (ויקרא י''ג) והיה במקום השחין שאת, שיקדים השחין לשאת ולא שתקדים השאת לשחין. כשחזרו ונעשו צרבת, היינו טומאה {א}: <b>וחיו</b>. שנתרפאו יפה: <b>רבי אליעזר בן יעקב מטמא</b>. כיון דבתחילה בא הנגע בעור הבשר וחזר סופו לקדמותו, לא חיישינן להפסק שבינתיים: <b>וחכמים מטהרים</b>. הואיל והפסיק הטהרה שבינתיים. והלכה כחכמים:
<b style="color: gray;">תוי"ט</b>
{א} <b>הר''ש</b>. וקשה, למאי תני וחיו, כיון שכבר משנעשו צרבת היינו טומאה. ועוד, היכי תני עד שלא נעשו צרבת. ולשון הר''מ, ונעשה מקומה שחין או מכוה וחיו והרי הן כעור הבשר. ע''כ. ולדבריו, ר' אליעזר בן יעקב לא פליג אלא כשחיו לגמרי ולא שנעשו צרבת. ועתוי''ט:
<h3>פרק ז - משנה ב</h3>
נִשְׁתַּנּוּ מַרְאֵיהֶן, בֵּין לְהָקֵל בֵּין לְהַחְמִיר, כֵּיצַד לְהָקֵל, הָיְתָה כַשֶּׁלֶג וְנַעֲשָׂה כְּסִיד הַהֵיכָל, כְּצֶמֶר לָבָן וְכִקְרוּם בֵּיצָה, נַעֲשֵׂית מִסְפַּחַת שְׂאֵת, אוֹ מִסְפַּחַת עַזָּה. כֵּיצַד לְהַחְמִיר, הָיְתָה כִקְרוּם בֵּיצָה וְנַעֲשֵׂית כְּצֶמֶר לָבָן, כְּסִיד הַהֵיכָל וּכְשֶׁלֶג, רַבִּי אֶלְעָזָר בֶּן עֲזַרְיָה מְטַהֵר. רַבִּי אֶלְעָזָר חִסְמָא אוֹמֵר, לְהָקֵל, טָהוֹר. וּלְהַחְמִיר, תֵּרָאֶה בַּתְּחִלָּה. רַבִּי עֲקִיבָא אוֹמֵר, בֵּין לְהָקֵל בֵּין לְהַחְמִיר, תֵּרָאֶה בַּתְּחִלָּה:
<b style="color: gray;">רע"ב</b> <b>נשתנו מראיהן</b>. אבהרות טהורות קאי. כגון דהוות כשלג עד שלא נתגייר, ומשנתגייר נעשית כסיד ההיכל: <b>כצמר לבן וכקרום ביצה</b>. כלומר, תחילה היתה כצמר לבן ועכשיו נעשית כקרום ביצה {ב}: <b>נעשית מספחת שאת או מטפחת עזה</b>. כלומר, שהשאת נעשית מספחת, שחזרה להיות כתולדה שלה. או שהעזה נעשית כמספחת שלה. ופרושי קמפרש לרישא דקתני היתה כשלג ונעשית כסיד ההיכל, היינו שנעשית עזה מספחת. ואותה שהיתה כצמר לבן ונעשית כקרום ביצה, היינו שנעשית שאת מספחת: <b>וכסיד ההיכל וכשלג</b>. כלומר היתה כסיד ההיכל ועכשיו נעשית כשלג: <b>רבי עקיבא אומר כו'</b>. והלכה כר' עקיבא:
<b style="color: gray;">תוי"ט</b>
{ב} <b>הר''ש</b>. ולשיטתם אזלי דסבירא להו בפרק קמא משנה ג' דכי נשתנה מאב לתולדה שאינו שלו, או מתולדה לתולדה, מיקרי נגע אחר, ולא הוו פליגי תנאי דהכא כו'. אבל הר''מ לפי שיטתו דאפילו נשתנו משלג לקרום לא הוי נגע אחר, פירש, שהבהרת כשלג חזרה לסיד או לצמר לבן או לקרום, וכאילו יאמר שאין הפרש בין חזרת [מראיה] מראה חברתה שהיא שאת, או תולדתה או תולדת חברתה. והוא אומרו ונעשית מספחת שאת, או מספחת עזה. ע''כ. ואתי שפיר טפי. דלהר''ב סיפא דנעשית מספחת אינה אלא פירושא דרישא:
<h3>פרק ז - משנה ג</h3>
בַּהֶרֶת וְאֵין בָּהּ כְּלוּם, בַּתְּחִלָּה, בְּסוֹף שָׁבוּעַ רִאשׁוֹן, יַסְגִּיר {ג}. בְּסוֹף שָׁבוּעַ שֵׁנִי, לְאַחַר הַפְּטוּר, יִפְטוֹר {ד}. עוֹדֵהוּ מַסְגִּירוֹ וּפוֹטֵר וְנוֹלְדוּ לוֹ סִימָנֵי טֻמְאָה, יַחְלִיט. בַּהֶרֶת וּבָהּ סִימָנֵי טֻמְאָה, יַחְלִיט. עוֹדֵהוּ מַחְלִיטוֹ וְהָלְכוּ לָהֶן סִימָנֵי טֻמְאָה, בַּתְּחִלָּה, בְּסוֹף שָׁבוּעַ רִאשׁוֹן, יַסְגִּיר. בְּסוֹף שָׁבוּעַ שֵׁנִי, לְאַחַר הַפְּטוּר, יִפְטוֹר {ה}:
<b style="color: gray;">רע"ב</b> <b>בהרת</b>. מהשתא איירי בבהרות טמאות: <b>ואין בה כלום</b>. לא מחיה ולא שער לבן: <b>בתחלה</b>. כשהובא אל הכהן. וכן בסוף שבוע ראשון אם לא נולד בה כלום, יסגיר: <b>בסוף שבוע שני</b>. אם לא נולד בה כלום, פטור. וכן לאחר הפטור, אם לא נולד בה כלום, עומד בפטור זה כל ימיו ושוב אינו מסגירו: <b>עודהו מסגירו</b>. שהיה רוצה להסגירו, בין בתחלה כשהובא אל הכהן, בין בסוף שבוע ראשון, ולא הספיק להסגירו עד שנולדו סימני טומאה, כגון בתחלה בשער לבן ומחיה, ובסוף שבוע ראשון בשער לבן ומחיה ופשיון, יחליט. אבל משהסגירו, הא תנן לעיל בריש פ''ג, אין מחליטין את המוסגר: <b>ופוטר</b>. כלומר או פוטרו, כגון בסוף שבוע שני. ואפילו לאחר הפטור אם נולדו סימני טומאה, יחליט: <b>עודהו מחליטו</b>. שהיה [בא] להחליט ולא הספיק עד שהלכו סימני טומאה: <b>בתחלה</b>. כשהובא אל הכהן, או בסוף שבוע ראשון, ימגיר. אבל אם משהחליטו הלכו להן, כגון שהחליטו בשער לבן והלך לו שער לבן ובהרת קיימת, אין מסגירו עליה, אלא פוטרו וטהור:
<b style="color: gray;">תוי"ט</b>
{ג} <b>יסגיר</b>. ידבר בנגעי עור בשר או בקרחת וגבחת אשר בהם שני שבועות והוא ההיקש בשאר נגעים. הר''מ: {ד} <b>לאחר</b>. כו'. יש לומר דאצטריך למסתם כרבנן דר' עקיבא פרק ד' משנה ח': {ה} <b>יפטור</b>. ואצטריך לאשמעינן דלעולם לא תצטרף בהרת זו ליטמא בנגע, כגון שכנסה כחצי גריס למזרח ופשתה כחצי גריס למערב, לא נימא תיראה בתחלה. והוי מחלוקת ואח''כ סתם כרבנן דפ''ד מ''ח:
<h3>פרק ז - משנה ד</h3>
הַתּוֹלֵשׁ סִימָנֵי טֻמְאָה, וְהַכּווֶֹה אֶת הַמִּחְיָה, עוֹבֵר בְּלֹא תַעֲשֶׂה. וְלַטָּהֳרָה, עַד שֶׁלֹּא בָא אֵצֶל הַכֹּהֵן, טָהוֹר. לְאַחַר הֶחְלֵטוֹ, טָמֵא. אָמַר רַבִּי עֲקִיבָא, שָׁאַלְתִּי אֶת רַבָּן גַּמְלִיאֵל וְאֶת רַבִּי יְהוֹשֻׁעַ הוֹלְכִין לְגַדְוָד, בְּתוֹךְ הֶסְגֵּרוֹ מָה הוּא. אָמְרוּ לִי, לֹא שָׁמַעְנוּ. אֲבָל שָׁמַעְנוּ, עַד שֶׁלֹּא בָא אֵצֶל הַכֹּהֵן, טָהוֹר. לְאַחַר הֶחְלֵטוֹ, טָמֵא. הִתְחַלְתִּי מֵבִיא לָהֶם רְאָיוֹת, אֶחָד עוֹמֵד בִּפְּנֵי הַכֹּהֵן וְאֶחָד בְּתוֹךְ הֶסְגֵּרוֹ, טָהוֹר {ז}, עַד שֶׁיְּטַמְּאֶנּוּ הַכֹּהֵן. מֵאֵימָתַי הִיא טָהֳרָתוֹ, רַבִּי אֱלִיעֶזֶר אוֹמֵר, לִכְשֶׁיִּוָּלֵד לוֹ נֶגַע אַחֵר וְיִטְהַר מִמֶּנּוּ {ח}. וַחֲכָמִים אוֹמְרִים, עַד שֶׁתִּפְרַח בְּכֻלּוֹ, אוֹ עַד שֶׁתִּתְמַעֵט בַּהַרְתּוֹ מִכַּגְּרִיס:
<b style="color: gray;">רע"ב</b> <b>התולש סימני טומאה</b>. כגון שער לבן בעור בשר, ושער צהוב בנתקים: <b>והכווה את המחיה</b>. דמשנכוית אינה סימן טומאה: <b>עובר בלא תעשה</b>. דהשמר בנגע הצרעת. וכל מקום שנאמר השמר, פן, ואל, אינו אלא לא תעשה: <b>ולטהרה</b>. כלומר ולענין טהרה מה דינו: <b>עד שלא בא אצל כהן</b>. אם תלשן, טהור. ואם תלשן לאחר חלוטו, טמא: <b>הולכים לגדווד גרסינן</b>. והוא שם מקום: <b>בתוך הסגרו מהו</b>. אם תלש סימני טומאה בתוך שבוע של הסגר ראשון או של הסגר שני, מהו: <b>התחלתי מביא להם ראיות</b>. בתוספתא מייתי דכך היתה ראיתו, מפני מה עד שלא בא אצל כהן, טהור, לא מפני שלא ראה הכהן סימני הטומאה שבו, התולש סימני הטומאה תוך הסגר נמי דין הוא שיהא טהור, שלא ראה הכהן סימני טומאה שבו. הלכך, אחד עומד בפני הכהן, כלומר אחד אותו העומד בפני הכהן ומיהר לתלוש סימני טומאה קודם שיאמר {ו} לו הכהן טמא אתה, ואחד אותו שתלשן תוך ימי הסגרו, בין זה ובין זה טהורין. וכן הלכה: <b>מאימתי היא טהרתו</b>. של אותו שתלש סימני טומאה לאחר חלוטו: <b>כשיוולד לו נגע אחר ויטהר ממנו</b>. דכיון דנתרפא מן השניה, אגלאי מלתא דחס רחמנא עליה, ואי נמי הוות קיימא קמייתא הוה מיתסי מינה כמו מזו: <b>עד שתפרח בכולו</b>. נגע האחרון, דליכא למיחש למידי. דהא אי הוה ביה נמי קמא, השתא מיהא הוי טהור: <b>או עד שתתמעט בהרתו מכגריס</b>. דאפילו לא נתלש השער ולא נכוית המחיה, היה נטהר, מכיון דנתמעטה הבהרת מכגריס. ומיהו עד שתפרח בכולו לא קאי אלא אתולש סימני טומאה, אבל כווה את המחיה אינו נטהר בפריחה, שאילו היתה המחיה קיימת לא היה טהור בפריחה. והלכה כחכמים:
<b style="color: gray;">תוי"ט</b>
{ו} <b>וקשה</b>, שאין ראיתו אלא על שלא ראה, וילמוד ממנו עד שיאמר לו אע''פ שראה. ובתוספתא איתא שר''ע לא אמר אלא הראיה משלא ראה על שלא ראה. ואמרו לו יפה אמרת. ואח''כ איתא אחד עומד כו'. שאחר שהסכימו לר''ע בלא ראה, הוסיפו עוד לפסוק הדין שאף כל שלא אמר כו': {ז} <b>ואחד</b> כו' טהור. רוצה לומר אחר ימי ההסגר אם לא ימצא בו הכהן סימן טומאה [אחר]: {ח} <b>לכשיוולד</b> כו'. ואע''ג דתנן אין מחליטין את המוחלט, שאני הכא דנקצצה ומן הדין טהור, וקנסא בעלמא הוא:
<h3>פרק ז - משנה ה</h3>
מִי שֶׁהָיְתָה בוֹ בַּהֶרֶת וְנִקְצְצָה, טְהוֹרָה. קְצָצָהּ מִתְכַּוֵּן, רַבִּי אֱלִיעֶזֶר אוֹמֵר, לִכְשֶׁיִּוָּלֵד לוֹ נֶגַע אַחֵר וְיִטְהַר מִמֶּנּוּ. וַחֲכָמִים אוֹמְרִים, עַד שֶׁתִּפְרַח בְּכֻלּוֹ. הָיְתָה בְרֹאשׁ הָעָרְלָה, יִמּוֹל:
<b style="color: gray;">רע"ב</b> <b>ונקצצה טהורה</b>. דכתיב (ויקרא י''ג) כל ימי אשר הנגע בו יטמא, ולא ימים שהיתה בו בהרת ונקצצה: <b>קצצה מתכוין</b>. בתוספתא מוכח דהיכא דקצץ כל הבהרת וקצץ מן הבשר אשר סביבותיה עמה, כולי עלמא לא פליגי דאין לו טהרה עולמית, דקנסוהו רבנן מאחר שנתכוין לשרש אחריה. והיכא דקצצה ושייר ממנה כל שהוא, כולי עלמא לא פליגי דיש לו טהרה בפריחה, כיון דשייר ממנה לא קנסוהו כולי האי. כי פליגי, כשקצצה מצומצמת הבהרת כמו שהיא לא פחות ולא יותר: ר' אליעזר אומר לכשיולד לו נגע אחר ויטהר ממנו וחכמים אומרים עד שתפרח בכולו. והלכה כחכמים. הכא לא גרסינן במילתייהו דחכמים או עד שתתמעט בהרת מכגריס, דדוקא גבי תולש סימני טומאה דרישא ונשארה הבהרת, התם שייך למתני עד שתתמעט מכגריס, אבל הכא הרי נקצצה כל הבהרת: <b>ואם היתה בראש הערלה ימול</b>. לאו במילה בזמנה איירי, דהא מילתא דפשיטא היא, השתא שבת דאיסור סקילה דחיא, צרעת דאיסור לאו גרידא לא כ''ש, אלא אפילו מילה שלא בזמנה שאינה דוחה את השבת, דוחה את הצרעת, דאתי עשה דמילה ודחי את לא תעשה דצרעת, דהכי קיימא לן בכל התורה כולה, כל מקום שאתה מוצא עשה ולא תעשה, אם אתה יכול לקיים את שניהם, מוטב. ואם לאו, יבא עשה וידחה את לא תעשה:
<h2>פרק ח</h2>
<h3>פרק ח - משנה א</h3>
הַפּוֹרֵחַ מִן הַטָמֵא {א}, טָהוֹר. חָזְרוּ בוֹ רָאשֵׁי אֵבָרִים, טָמֵא, עַד שֶׁתִּתְמַעֵט בַּהַרְתּוֹ מִכַּגְּרִיס. מִן הַטָּהוֹר, טָמֵא {ג}. חָזְרוּ בוֹ רָאשֵׁי אֵבָרִים, טָמֵא, עַד שֶׁתַּחֲזוֹר בַּהַרְתּוֹ לִכְמוֹת שֶׁהָיְתָה:
<b style="color: gray;">רע"ב</b> <b>הפורח מן הטמא טהור</b>. טמא שנחלט באחד מן הנגעים, ואחר כך פרחה בכולו, טהור: <b>חזרו בו ראשי אברים</b>. אם לאחר הפריחה חזרו ונתגלו אפילו ראשי אברים בלבד: <b>טמא</b>. דכתיב (ויקרא י''ג) וביום הראות בו בשר חי יטמא {ב}. והוא שייראו כעדשה: <b>עד שתתמעט בהרתו מכגריס</b>. שילך כל הנגע ולא ישתייר בו כגריס: <b>מטהור טמא</b>. טהור שפרחה צרעת בכולו. כגון שהחליטו בשער לבן או במחיה ונשר שער לבן או נתכסית המחיה {ד} ופטרו, אי נמי הסגירו בבהרת כגריס ועמד בעיניו שני שבועות ופטרו, בכל הני אם אחר פטורו פרחה בכולו, טמא: <b>עד שתחזור לכמות שהיתה</b>. דאם נשתייר מן הפריחה כל שהוא סמוך לאום, טמא משום פשיון. והא דתנן בסמוך שאם הלכה מחיה ואח''כ פרחה ככולו, טהור, ותנן נמי בהרת ובה שער לבן פרחה בכולו אע''פ שהשער לבן במקומו, טהור, ומשמע וכל שכן אם אינו במקומו שהוא טהור, התם מיירי שלא פטרו הכהן עדיין כשפרחה בכולו, והכא מיירי כשפטרו ואחר כך פרחה בכולו:
<b style="color: gray;">תוי"ט</b>
{א} <b>מן</b> הטמא. פירוש, מתוך הסגר. והדר מפרש פורח מתוך חלוט, מחיה, שער לבן, ופשיון. מהר''ם: {ב} <b>דלא</b> קאי אלא על ראשי אברים, דבשאר מקומות אם בלא פרח בכולו הוי מחיה סימן טומאה, הוא הדין בפרח, ולא הוה צריך למכתב זה אלא על המקומות שאינם מיטמאים במחיה כשלא פרח, לומר, שאם פרח אף באלו המקומות המחיה סימן טומאה. ק''א. ועתוי''ט: {ג} <b>טמא</b>. בספרא יליף ליה. ועתוי''ט: {ד} <b>או</b> פשתה וכנסה. הר''ש:
<h3>פרק ח - משנה ב</h3>
בַּהֶרֶת כַּגְּרִיס וּבָהּ מִחְיָה כָּעֲדָשָׁה, פָּרְחָה בְּכֻלּוֹ וְאַחַר כָּךְ הָלְכָה לָהּ הַמִּחְיָה, אוֹ שֶׁהָלְכָה לָהּ הַמִּחְיָה וְאַחַר כָּךְ {ה} פָּרְחָה בְּכֻלּוֹ, טָהוֹר. נוֹלְדָה לוֹ מִחְיָה, טָמֵא {ו}. נוֹלַד לוֹ שֵׂעָר לָבָן, רַבִּי יְהוֹשֻׁעַ מְטַמֵּא, וַחֲכָמִים מְטַהֲרִין {ז}:
<b style="color: gray;">רע"ב</b> <b>ואח''כ הלכה לה המחיה</b>. שפשה הנגע עליה. אבל בשעת הפריחה לא הלכה לה מחיה עד אח''כ. [אבל לא נתכסית המחיה], אין הפריחה מטהרתו:
<b style="color: gray;">תוי"ט</b>
{ה} <b>ואח''כ</b>. קודם שהראהו לכהן. דאם לא כן, הוי ליה פרח מתוך פטור וטמא. כ''מ: {ו} <b>טמא</b>. ונראה לי דלא תני ליה אלא משום פלוגתא דר' יהושע ורבנן. דהא תני לעיל חזרו בו ראשי אברים טמא, וכל שכן מחיה דשאר הגוף: {ז} <b>ר'</b> יהושע כו'. ר' יהושע מדמה ליה למחיה, הואיל ושניהם סימני טומאה הם. ורבנן דייקי לישנא דקאמר [או כי ישוב] הבשר החי. ועתוי''ט. ות''ח:
<h3>פרק ח - משנה ג</h3>
בַּהֶרֶת וּבָהּ שֵׂעָר לָבָן, פָּרְחָה בְּכֻלּוֹ, אַף עַל פִּי שֶׁשֵּׂעָר לָבָן בִּמְקוֹמוֹ, טָהוֹר {ט}. בַּהֶרֶת וּבָהּ פִּשְׂיוֹן, פָּרְחָה בְּכֻלּוֹ, טָהוֹר. וְכֻלָּן שֶׁחָזְרוּ בָהֶן רָאשֵׁי אֵבָרִים, הֲרֵי אֵלּוּ טְמֵאִין {י}. פָּרְחָה בְּמִקְצָתוֹ, טָמֵא. פָרְחָה בְּכֻלּוֹ, טָהוֹר {יא}:
<b style="color: gray;">רע"ב</b> <b>בהרת</b>. כגריס ובה ששער לבן. הא קמ''ל דפריחה מטהרת אחר כל סימני טומאה {ח}: <b>פרחה במקצתו טמא</b>. אצטריך לאשמעינן אפילו פרחה ברובו, דלא אמרינן רובו ככולו. אי נמי אשמעינן דבסוף שבוע ראשון או בסוף שבוע שני טמא בפריחת מקצתו אפילו בכל שהוא משום פשיון:
<b style="color: gray;">תוי"ט</b>
{ח} <b>כדיליף</b> להו בתורת כהנים: {ט} <b>טהור</b>. ואפילו לר' יהושע. הר''מ ומהר''ם: {י} <b>טמאין</b>. דכתיב טמא הוא, לרבות ראשי אברים שנתגלו אחר פריחת [חלוט] פסיון והסגר [ושער לבן]. ת''כ. ודלא תני הכא עד שנתמעט מכגריס כדתני ברישא, משום דרישא דמיירי בפורח מתוך הסגר, שייך למתני הכי, אבל הכא אפילו עמדה על כגריס אם הלכו סימני טומאה טהור. ואף דהוה מצי למתני עד שהלכו סימני טומאה, לא איצטריך, דברישא נמי לא תני אלא משום דזמנין טמא עד שתתמעט, וזמנין טמא ער שתחזור לכמות שהיתה דהיינו כשפרח לאחר פטור כו'. מהר''ם: {יא} <b>טהור</b>. הודיעך אע''פ שפרח מעט מעט טהור. הר''מ. והוא מהתורת כהנים:
<h3>פרק ח - משנה ד</h3>
כָּל פְּרִיחַת רָאשֵׁי אֵבָרִים שֶׁבִּפְרִיחָתָן טִהֲרוּ טָמֵא, כְּשֶׁיַּחְזְרוּ טְמֵאִים. כָּל חֲזִירַת רָאשֵׁי אֵבָרִים שֶׁבַּחֲזִירָתָם טִמְּאוּ טָהוֹר, נִתְכַּסּוּ, טָהוֹר. נִתְגַּלּוּ, טָמֵא, אֲפִלּוּ מֵאָה פְעָמִים {יב}:
<b style="color: gray;">רע"ב</b> <b>שבפריחתן טיהרו טמא</b>. שעל ידי פריחתן טיהרו את הטמא. כשחזרו ונתגלו אחרי כן, חוזר לטומאתו: <b>שבחזירתם טמאו טהור</b>. שעל ידי חזרתן שחזרו ונתגלו טמאו את הטהור, אם חזרו ונתכסו שפשה עליהם הנגע, טהור. ואם חזרו ונתגלו אח''כ, טמא. ואצטריך לאשמעינן דאפילו זימני טובא, כדקתני ואפילו מאה פעמים:
<b style="color: gray;">תוי"ט</b>
{יב} <b>אפילו</b> כו'. בתורת כהנים יליף ליה:
<h3>פרק ח - משנה ה</h3>
כֹּל הָרָאוּי לִטַּמֵּא בְּנֶגַע הַבַּהֶרֶת, מְעַכֵּב אֶת הַפְּרִיחָה. כֹּל שֶׁאֵינוֹ רָאוּי לִטַּמֵּא בְּנֶגַע הַבַּהֶרֶת, אֵינוֹ מְעַכֵּב אֶת הַפְּרִיחָה. כֵּיצַד, פָּרְחָה בְּכֻלּוֹ, אֲבָל לֹא בָרֹאשׁ, וּבַזָּקָן, בַּשְּׁחִין בַּמִּכְוָה וּבַקֶּדַח הַמּוֹרְדִין, חָזַר הָרֹאשׁ וְהַזָּקָן וְנִקְרְחוּ, הַשְּׁחִין וְהַמִּכְוָה וְהַקֶּדַח וְנַעֲשׂוּ צָרֶבֶת, טְהוֹרִים. פָּרְחָה בְּכֻלּוֹ, אֲבָל לֹא בְכַחֲצִי עֲדָשָׁה הַסָּמוּךְ לָרֹאשׁ, וְלַזָּקָן, לַשְּׁחִין, לַמִּכְוָה, וְלַקֶּדַח, חָזַר הָרֹאשׁ וְהַזָּקָן וְנִקְרְחוּ, הַשְּׁחִין וְהַמִּכְוָה וְהַקֶּדַח וְנַעֲשׂוּ צָרֶבֶת, אַף עַל פִּי שֶׁנַּעֲשָׂה מְקוֹם הַמִּחְיָה בַּהֶרֶת, טָמֵא, עַד שֶׁתִּפְרַח בְּכֻלּוֹ:
<b style="color: gray;">רע"ב</b> <b>כל הראוי ליטמא בנגע הבהרת</b>. כגון עור בשר: <b>מעכב את הפריחה</b>. אם נשתייר ממנו כל שהוא שלא פרחה בו, מעכב את טהרתו: <b>וכל שאינו ראוי ליטמא בנגע הבהרת</b>. כגון ראש וזקן וכל הני דחשיב בהדייהו: <b>אין מעכבין את הפריחה</b>. דאע''פ שלא פרח הנגע עליהם, כיון דפרח בשאר הגוף, טהור. וראשי אברים לא קא חשיב, דהנהו מעכבין את הפריחה, דראויין ליטמא בנגע הבהרת נינהו, שהרי הנגע פושה בהן: <b>ונעשו צרבת טהורים</b>. אע''ג דעכשיו שנקרחו הראש והזקן ראויים ליטמא בנגע הבהרת, וכן שחין ומכוה וקדח המורדים שנעשו צרבת הרי הן כעור בשר, כיון דבשעת הפריחה לא היו ראויין, לא מעכבים וטהור: <b>אע''פ שנעשה מקום המחיה בהרת טמא</b>. דפריחה קמייתא לאו פריחה היא, כיון דאשתייר מעור הבשר חצי עדשה סמוך לראש, ופריחה דהשתא שנתכסית המחיה של חצי עדשה נמי לא חשיבא פריחה, כיון דכבר נקרחו ונעשו צרבת והרי הן כעור בשר, ולא מהני עד דפרח נמי עלייהו:
<b style="color: gray;">תוי"ט</b> <b>.אין</b> פירוש למשנה זו
<h3>פרק ח - משנה ו</h3>
שְׁתֵּי בֶהָרוֹת, אַחַת טְמֵאָה וְאַחַת טְהוֹרָה, פָּרְחָה מִזּוֹ לָזוֹ וְאַחַר כָּךְ פָּרְחָה בְּכֻלּוֹ, טָהוֹר. בִּשְׂפָתוֹ הָעֶלְיוֹנָה בִּשְׂפָתוֹ הַתַּחְתּוֹנָה, בִּשְׁתֵּי אֶצְבְּעוֹתָיו, בִּשְׁנֵי רִיסֵי עֵינָיו, אַף עַל פִּי שֶׁמְּדֻבָּקִים זֶה לָזֶה וְהֵם נִרְאִים כְּאֶחָד, טָהוֹר. פָּרְחָה בְּכֻלּוֹ, אֲבָל לֹא בַבֹּהַק, טָמֵא. חָזְרוּ בוֹ רָאשֵׁי אֵבָרִים כְּמִין בֹּהַק, טָהוֹר. חָזְרוּ בוֹ רָאשֵׁי אֵבָרִים פָּחוֹת מִכָּעֲדָשָׁה, רַבִּי מֵאִיר מְטַמֵּא {טז}. וַחֲכָמִים אוֹמְרִים, בֹּהַק פָּחוֹת מִכָּעֲדָשָׁה, סִימַן טֻמְאָה בַּתְּחִלָּה, וְאֵין סִימַן טֻמְאָה בַּסּוֹף:
<b style="color: gray;">רע"ב</b> <b>אחת טמאה</b>. מוחלטת: <b>ואחת טהורה</b>. לאחר הפטור. שעמד בעיניו בסוף שבוע שני: <b>ופרחה מזו לזו</b>. בין מטהורה לטמאה בין מטמאה לטהורה: <b>ואח''כ פרחה בכולו טהור</b>. משום דטהורה נעשית טמאה {יג} כשפרח ממנה לטמאה, דהרי פשתה, וכי פרח אח''כ בכולו, הוי פורח מן (הטמאה לטהור) [הטמא, וטהור]: <b>בשפתו העליונה</b>. חצי גריס בהרת. ובשפתו התחתונה חצי גריס. וכשסוגר פיו נראית כגריס במקום אחד {יד}. וכן בשתי אצבעות ובשני ריסי עיניו, כשמדבקן נראית כגריס שלם: <b>אבל לא בבוהק</b>. מראה לבנונית למטה מארבעה מראות ומעכב את הפריחה: <b>חזרו בו ראשי אברים</b>. שנתגלו מן הנגע ונעשה בוהק: <b>טהור</b>. וה''ה בשאר הגוף. דאע''ג דבוהק מעכב את הפריחה בתחלה, אינו מעכב בסוף {טו}. ואגב סיפא דבעי למתני ראשי אברים, תנא הכא ראשי אברים. ובסיפא נקט ראשי אברים להודיעך כחו דר' מאיר דאפילו בראשי אברים שנתגלו פחות מכעדשה ונעשו בוהק מטמא ר''מ, וכל שכן בשאר הגוף. והך רישא דחזרו בו ראשי אברים כמין בוהק טהור, כרבנן אתיא ולא כר''מ. ורבנן דמטהרי, לאו דוקא פחות מכעדשה, דאפילו טובא {יז} נמי טהור, דבוהק בסוף אינו מעכב. והלכה כחכמים:
<b style="color: gray;">תוי"ט</b>
{יג} ובתורת כהנים יליף ליה מכפל ואם פרוח תפרח. ומהר''מ הקשה על הר''ב, דבכהן תלי מילתא, וכל זמן דלא נזדקק ליה כהן, פורח מן הטהור קרינן ליה. ועוד, למאי תני פרחה מזו לזו כו', ליתני סתמא פרחה בכולו טהור. על כן נראה לפרש דדוקא בהכי טהור. אבל אי פרחה מן הטהורה לצד חוץ ואח''כ פרח מזו לזו הוי ליה פורח מטהור, וטמא. אבל השתא דפרח מזו לזו אפילו מטהורה לטמאה כיון שנתחברו אמרינן שהטהורה טפלה לגבי טמאה, דכל היכא דאיכא למימר הכי ואיכא למימר הכי בנגעים אמרינן לקולא. ועתוי''ט: {יד} <b>הר''ש</b>. וכלומר, מאחר דעל ידי דיבוקם נראה כגריס, הוי טמא. וכשפרח ממנה, הוי פורח מן הטמא, וטהור. כ''מ. ולשון אע''פ שמדובקים כו', כלומר, אע''פ שדוקא כשמדובקים כו'. ועתוי''ט: {טו} <b>כל</b> זה יליף ליה בתורת כהנים: {טז} <b>ראשי</b> אברים פחות כו'. נראה לי מדלא קאמר בהדיא בוהק, שמע מינה דהוא הדין בנעשו בשר חי לגמרי מטמא ר' מאיר. וכן הוא בהדיא בתורת כהנים. מהר''ם: {יז} <b>ומשום</b> בתחלה דדוקא [פחות], הוא דנקטי פחות מכעדשה. וכי היכי דלא נטעי למימר דוקא כעדשה דומיא דמחיה. אבל נראה לי דאין צריך לדחוקי בהכי, דהכי פירושו, ואין סימן טומאה בסוף כלל, דהא לא קאמר ואין פחות מכעדשה כו'. ויש לפרש נמי דאיירי נמי בלא בוהק, וקאי אפחות מכעדשה, שאין בשר חי סימן טומאה בסוף בפחות מכעדשה. ובתרי גווני מיירי. וניחא רקיימי ארבי מאיר דאיירי נמי בתרתי. מהר''ם:
<h3>פרק ח - משנה ז</h3>
הַבָּא כֻּלּוֹ לָבָן, יַסְגִּיר. נוֹלַד לוֹ שֵׂעָר לָבָן, יַחְלִיט. הִשְׁחִירוּ שְׁתֵּיהֶם אוֹ אַחַת מֵהֶן, הִקְצִירוּ שְׁתֵּיהֶן אוֹ אַחַת מֵהֶן, נִסְמַךְ הַשְּׁחִין לִשְׁתֵּיהֶן אוֹ לְאַחַת מֵהֶן, הִקִּיף הַשְּׁחִין אֶת שְׁתֵּיהֶן אוֹ אֶת אַחַת מֵהֶן, אוֹ חֲלָקָן הַשְּׁחִין וּמִחְיַת הַשְׁחִין הַמִּכְוָה וּמִחְיַת הַמִּכְוָה וְהַבֹּהַק. נוֹלַד לוֹ מִחְיָה אוֹ שֵׂעָר לָבָן, טָמֵא. לֹא נוֹלַד לוֹ לֹא מִחְיָה וְלֹא שֵׂעָר לָבָן, טָהוֹר. וְכֻלָּן שֶׁחָזְרוּ בָהֶן רָאשֵׁי אֵבָרִים, הֲרֵי אֵלּוּ כְּמוֹת שֶׁהָיוּ. פָּרְחָה בְּמִקְצָתוֹ, טָמֵא. פָּרְחָה בְּכֻלּוֹ, הֲרֵי הוּא טָהוֹר:
<b style="color: gray;">רע"ב</b> <b>הבא כולו לבן</b>. מתחלה בא כולו מכוסה בנגע: <b>יסגיר</b>. כדין בהרת כגריס. שמא יוולד לו שער לבן או מחיה. דאין פריחה מטהרת בתחילה: <b>נולד לו שער לבן</b>. בסוף שבוע ראשון או בסוף שבוע שני, יחליט. ואם לא באו סימני {יח} טומאה, יפטור: <b>השחירו שתיהן</b>. כל הני דחשיב, סימני טהרה נינהו, ומפורשים הם לעיל בסוף פרק קמא: <b>נולד לו מחיה או שער לבן</b>. אם לאחר שבאו סימני טהרה הללו נולד לו מחיה או שער לבן, טמא. ואם לאו, טהור: <b>וכולן שחזרו בהם ראשי אברים</b>. הבא כולו לבן בתחילה, בין שהוזקק להסגיר בין להחליט בין לפטור, אם חזרו ונתגלו ראשי אברים שלהן, ה. רי הן כמו שהיו וטהורים, דלא חשיבי מחיה. כיצד, הבא כולו לבן בתחלה והוסגר שני שבועות ולא נולדו בו סימני טומאה, ופטרו, ואח''כ נתגלו בו ראשי אברים, היינו חזרו בו ראשי אברים מתוך הפטור, וטהור. ואם החליטו בשער לבן והשחירו השערות ואח''כ נתגלו ראשי אברים, היינו חזרו בו ראשי אברים מתוך החלט וטהור. ואם בסוף שבוע ראשון או בסוף שבוע שני נתגלו ראשי אברים, היינו חזרו בו ראשי אברים מתוך הסגר, וטהור. כך נראית פירוש משנה זו מתוך תורת כהנים {יט}. אבל רמב''ם לא פירשה כן: <b>פרחה במקצתו</b>. במקצת ראשי אברים שנתגלו: <b>טמא</b>. שהרי פשה הנגע: <b>פרחה בכולו</b>. אחר שפרחה במקצתו: <b>טהור</b>. דהוי ליה פורח מן הטמא. אבל אם מתחלה לאחר שנתגלו ראשי אברים פרחה בכולו בבת אחת, טמא משום פשיון. והא דתנא רישא פרחה במקצתו טמא, הוא הדין פרחה בכולו נמי טמא, ולא נקט פרחה במקצתו אלא משום דבעי למתני בתרה פרחה בכולו טהור, דהיינו לאחר שפרחה במקצתו:
<b style="color: gray;">תוי"ט</b>
{יח} <b>דשער</b> לבן דמתניתין לאו דוקא, והוא הדין מחיה. כדאיתא בתורת כהנים: {יט} <b>דיליף</b> מקרא דחזרת ראשי אברים אחר החלט והסגר דטמאים דוקא בבהרת קטנה, אבל בבהרת גדולה חזרתן מתוך החלט והסגר ופטור, טהור. וכן פירש הר''ש. ומה שכתב ואם כו' בסוף שבוע שני בלא נולדו לו סימני טומאה היינו מתוך הפטור ואי נולדו והלכו היינו החלט. ובחנם נקטיה. ואלא קשה, דאי אפשר לפרש נמי משנתינו בשבוע ראשון, דהא לכמות שהיו תנן, וראוי להסגירו ולא לטהרו לגמרי. ועתוי''ט:
<h3>פרק ח - משנה ח</h3>
אִם בְּכֻלוֹ פָּרְחָה כְּאַחַת, מִתּוֹךְ הַטָּהֳרָה, טָמֵא. וּמִתּוֹךְ הַטֻּמְאָה, טָהוֹר. הַטָּהוֹר מִתּוֹךְ הֶסְגֵּר, פָּטוּר מִן הַפְּרִיעָה וּמִן הַפְּרִימָה וּמִן הַתִּגְלַחַת וּמִן הַצִּפֳּרִים. מִתּוֹךְ הֶחְלֵט, חַיָּב בְּכֻלָּן. זֶה וָזֶה מְטַמְּאִים בְּבִיאָה:
<b style="color: gray;">רע"ב</b> <b>מתוך הטהרה טמא</b>. כגון הבא כולו לבן בתחלה, ולאחר הסגר או החלט נטהר, דאם חזרו בו ראשי אברים ונתגלו, טהור, כדפרישנא לעיל. ואם מתוך טהרה זו חזרו ונתכסו בבת אחת, טמא משום פשיון, והיינו דקאמר אם פרחה כולו כאחת מתוך טהרה, טמא, כדפרישנא במתניתין דלעיל דאם פרחה כולו בבת אחת נמי טמא כמו פרחה במקצתו: <b>פטור מן הפריעה ומן הפרימה</b>. כל זמן שהוא מוסגר. ואילו טהור מתוך החלט, חייב בפריעה ופרימה, כל זמן שהוא מוחלט. פריעה ופרימה, בגדיו יהיו פרומים וראשו יהיה פרוע: <b>מטמאין בביאה</b>. אם באו אל האוהל נטמא כל אשר באוהל:
<b style="color: gray;">תוי"ט</b> <b>.אין</b> פירוש למשנה זו
<h3>פרק ח - משנה ט</h3>
הַבָּא כֻּלּוֹ לָבָן וּבוֹ מִחְיָה כָּעֲדָשָׁה, פָּרְחָה בְּכֻלּוֹ וְאַחַר כָּךְ חָזְרוּ בוֹ רָאשֵׁי אֵבָרִים, רַבִּי יִשְׁמָעֵאל אוֹמֵר, כַּחֲזִירַת רָאשֵׁי אֵבָרִים בְּבַהֶרֶת גְּדוֹלָה. רַבִּי אֶלְעָזָר בֶּן עֲזַרְיָה אוֹמֵר, כַּחֲזִירַת רָאשֵׁי אֵבָרִים בְּבַהֶרֶת קְטַנָּה:
<b style="color: gray;">רע"ב</b> <b>פרחה בכולו ואח''כ נתגלו בו ראשי אברים</b>. הכא מיירי שלא הספיק להחליטו עד שפרחה בכולו ונתגלו ראשי אברים, דר ישמעאל מדמי ליה לבא כולו לבן בתחילה חוץ מראשי אברים, דטעון הסגר. ור' אלעזר בן עזריה סבר, דכיון דאילו לא פרחה היה מחליטו, דינו כבהרת קטנה ובה מחיה, דאי פרחה בכולו ואח''כ נתגלו ראשי אברים, טמא. ועוד יש לפרש, דאפילו החליטו במחיה ופרחה בכולו וטיהרו, קסבר ר' ישמעאל דאין מטמא בחזרת ראשי אברים, דכי מטמא בחזרת ראשי אברים שאחר פריחה היכא דטהר בתורת פריחה, אבל הכא לאו בתורת פריחה טהר, דהא אילו נתמעטה מחיה מכעדשה [נמי] טהור:
<b style="color: gray;">תוי"ט</b> .אין פירוש למשנה זו
<h3>פרק ח - משנה י</h3>
יֵשׁ מַרְאֶה נִגְעוֹ לַכֹּהֵן וְנִשְׂכָּר {כ}, וְיֵשׁ מַרְאֶה וּמַפְסִיד. כֵּיצַד, מִי שֶׁהָיָה מֻחְלָט, וְהָלְכוּ לָהֶן סִימָנֵי טֻמְאָה, לֹא הִסְפִּיק לְהַרְאוֹתָהּ לַכֹּהֵן עַד שֶׁפָּרְחָה בְּכֻלּוֹ, טָהוֹר. שֶׁאִלּוּ הֶרְאָה לַכֹּהֵן, הָיָה טָמֵא. בַּהֶרֶת וְאֵין בָּהּ כְּלוּם, לֹא הִסְפִּיק לְהַרְאוֹתָהּ לַכֹּהֵן עַד שֶׁפָּרְחָה בְּכֻלּוֹ, טָמֵא. שֶׁאִלּוּ הֶרְאָה לַכֹּהֵן, הָיָה טָהוֹר:
<b style="color: gray;">רע"ב</b> <b>מי שהיה מוחלט</b>. בשער לבן או במחיה או בפשיון: <b>לא הספיק להראות לכהן</b>. שסימני טומאה הלכו: <b>שאילו הראה לכהן</b>. כשהלכו סימני טומאה היה מטהר, ואם אחר כן היה פורח, היה טמא, דהוה ליה פורח מן הטהור, אבל השתא הוי ליה פורח מן הטמא, וטהור: <b>בהרת ואין בה כלום</b>. אין בו סימן מסימני טומאה: <b>עד שפרחה בכולו טמא</b>. כלומר, טעון הסגר כבא כולו לבן בתחילה. ואם מתחילה קודפ שפרחה הראה אל הכהן היה מסגיר, ובסוך שבוע כשפרחה, הוי ליה פורח מתוך הסגר וטהור:
<b style="color: gray;">תוי"ט</b>
{כ} יש כו'. הלשון משמע שזריז ונשכר הוא בזה שהקדים להראות, והדר תני שאילו הראה כו'. וכן בסיפא:
<h2>פרק ט</h2>
<h3>פרק ט - משנה א</h3>
הַשְּׁחִין וְהַמִּכְוָה מִטַּמְּאִין בְּשָׁבוּעַ אֶחָד {א}, בִּשְׁנֵי סִימָנִים בְּשֵׂעָר לָבָן וּבְפִשְׂיוֹן. אֵיזֶה הוּא הַשְּׁחִין, לָקָה בְעֵץ אוֹ בְאֶבֶן אוֹ בְגֶפֶת אוֹ בְמֵי טְבֶרְיָא {ב}, כֹּל שֶׁאֵינוֹ מַחֲמַת הָאֵשׁ, זֶה הוּא שְׁחִין. אֵיזוֹ הִיא מִכְוָה, נִכְוָה בְגַחֶלֶת אוֹ בְרֶמֶץ, כֹּל שֶׁהוּא מֵחֲמַת הָאֵשׁ, זוֹ הִיא מִכְוָה:
<b style="color: gray;">רע"ב</b> <b>השחין והמכוה מיטמאין בשבוע אחד</b>. אם נולד במקומן בהרת, מסגירן שבוע אחד, ולסוף שבוע אם יש בו שער לבן או פשיון, מחליטו. ואם לאו, פוטרו. אבל במחיה אין מיטמאין, דמחית בשר חי בעינן, ואין זה בשר חי, כיון דמקומו שחין ומכוה: <b>בגפת</b>. פסולת של זיתים, והוא חם מחמת עצמו. וכן חמי טבריא מחמת מקורן הן חמים ולא מחמת האור: <b>כל שאינו מחמת האש זהו שחין</b>. לאתויי אבר מעיקרו: <b>רמץ</b>. אפר כירה, וחם מחמת האור: <b>כל שהוא מחמת האש</b>. לאתויי חמי האור:
<b style="color: gray;">תוי"ט</b>
{א} <b>מיטמאין</b> כו'. והלשון קצת קשה דבשאר נגעים בעי עוד הסגר, ובזו מטהרים בשבוע אחד. ויש לומר, דהכי נמי קאמר דטמא בשער ובפסיון דוקא, וכלאו הכי אע''ג דלא כהה טהור. תוס': {ב} <b>שחין</b> כו'. לשון חמימות [דע''י ההכאה מתחמם הבשר]. חמותי ראיתי אור, מתרגם שחונית. רש''י:
<h3>פרק ט - משנה ב</h3>
הַשְּׁחִין וְהַמִּכְוָה אֵין מִצְטָרְפִין זֶה עִם זֶה {ג}, וְאֵין פּוֹשִׂין מִזֶּה לָזֶה, וְאֵין פּוֹשִׂין לְעוֹר הַבָּשָׂר, וְלֹא עוֹר הַבָּשָׂר פּוֹשֶׂה לְתוֹכָן. הָיוּ מוֹרְדִין, טְהוֹרִין. עָשׂוּ קְרוּם כִּקְלִפַּת הַשּׁוּם, זוֹ הִיא צָרֶבֶת הַשְּׁחִין הָאֲמוּרָה בַתּוֹרָה {ד}. חָזְרוּ וְחָיוּ, אַף עַל פִּי שֶׁמְּקוֹמָן צַלֶּקֶת, נִדּוֹנִין כְּעוֹר הַבָּשָׂר:
<b style="color: gray;">רע"ב</b> <b>אין מצטרפין</b>. חצי גריס שחין וחצי גריס מכוה, אין מצטרפין לכגריס: <b>ואין פושין מזה לזה</b>. דאם שחין ומכוה זה אצל זה, ובאחד מהן בהרת כגריס, והסגירה, ובסוף שבוע פשתה לחברו או לעור הבשר, אין מחליטו. וכן אם הבהרת בעור הבשר ופשתה לשחין או למכוה, לא חשוב פשיון: <b>היו מורדין</b>. שלא נתרפאו יפה ולא נקרם העור ועדיין מוציאין ליחה, אין מטמאין בנגעים, דכתיב [ויקרא יג] שחין ונרפא, ובמכוה כתיב [שם] והיתה מחית המכוה: <b>אע''פ שנעשה מקומו צלקת</b>. שניכר שהיה שם שחין או מכוה ואין שוה לשאר עור בשר, אעפ''כ נידון כעור הבשר, מאחר שנעשה קרום חזק:
<b style="color: gray;">תוי"ט</b>
{ג} <b>אין</b> כו' מדחילקן הכתוב בשתי פרשיות ואף שמשפטן שוה. גמרא: {ד} <b>בתורה</b>. שזה שנאמר צרבת השחין וטיהרו הכהן, ענינו שאינו נגע טמא כיון שלא פשה, אבל היא צרבת כשהיה ואילו פשה או בא בשער היה טמא:
<h3>פרק ט - משנה ג</h3>
שָׁאֲלוּ אֶת רַבִּי אֱלִיעֶזֶר, מִי שֶׁעָלְתָה לְתוֹךְ יָדוֹ בַּהֶרֶת כַּסֶּלַע וּמְקוֹמָהּ צָרֶבֶת שְׁחִין. אָמַר לָהֶם, יַסְגִּיר. אָמְרוּ לוֹ, לָמָּה, לְגַדֵּל שֵׂעָר לָבָן אֵינָהּ רְאוּיָה, וּלְפִשְׂיוֹן אֵינָה פּוֹשָׂה, וּלְמִחְיָה אֵינָהּ מִטַּמָּא. אָמַר לָהֶן, שֶׁמָּא תִכְנוֹס וְתִפְשֶׂה. אָמְרוּ לוֹ, וַהֲלֹא מְקוֹמָהּ כַּגְּרִיס. אָמַר לָהֶן, לֹא שָׁמַעְתִּי {ו}. אָמַר לוֹ רַבִּי יְהוּדָה בֶן בְּתֵירָא, אֲלַמֵּד בּוֹ. אָמַר לוֹ, אִם לְקַיֵּם דִּבְרֵי חֲכָמִים, הֵין. אָמַר לוֹ, שֶׁמָּא יִוָּלֵד לוֹ שְׁחִין אַחֵר חוּצָה לוֹ וְיִפְשֶׂה לְתוֹכוֹ. אָמַר לוֹ, חָכָם גָּדוֹל אַתָּה שֶׁקִּיַּמְתָּ דִבְרֵי חֲכָמִים:
<b style="color: gray;">רע"ב</b> <b>אמרו לו למה</b>. יסגיר הא אי אפשר להוולד לו סימן טומאה: <b>לגדל שער אין ראויה</b>. דכף היד אינו מגדל שער לעולם: <b>לפשיון אינה פושה</b>. דשחין ומכוה אין פושין לעור הבשר: <b>למחיה אינה מטמא</b>. דהא תנן בשני סימנים בשער לבן ובפשיון, ולא במחיה: <b>שמא תכנוס</b>. כגריס, וכשיראנה הכהן בסוף שבוע יפטור אותו, ולאחר הפטור תחזור ותפשה בתוך השחין שמקומו כסלע, ויחליט: <b>אמרו לו הרי מקומה כגריס</b>. כלומר, ואם היה מקום הצרבת כגריס בלבד והבהרת בתוכה, למה יסגיר {ה}, והלא אין שייך לומר כאן שמא תכנוס ותפשה: <b>אמר להן לא שמעתי</b>. כלומר גם זה יסגיר, אבל לא שמעתי בו טעם: <b>אלמד בו</b>. תרשני שאלמד בדין זה דבר: <b>אם לקיים דברי חכמים הן</b>. אם תמצא טעם לקיים דברי חכמים שאמרו שטעון הסגר, אמור, אבל ללמד שאינו טעון הסגר לא תאמר, שאיני מניח מה שקבלתי מרבותי ושומע ממך: <b>שמא יוולד לו שחין אחר חוצה לו ויפשה לתוכו</b>. ששחין פושה לשחין. וכן הלכה:
<b style="color: gray;">תוי"ט</b>
{ה} <b>הר''מ</b>. וקשה, הא עדיין לא אמר להם בזה שיסגיר. וכן קשה, דעל לא שמעתי מפרש הר''ב גם זה יסגיר, והוא לשון. הר''ש, והרי כבר ידעו שיסגיר. ולדעת הר''ש יש לפרש שהשאלה היתה אם יסגיר אם לאו, ואמר להם לא שמעתי ויסגיר. והר''ב ערבב שני הפירושים: {ו} <b>לא</b> שמעתי. ולא אמר לא ידעתי, דר' אליעזר לא אמר דבר שלא שמע מרבותיו:
<h2>פרק י</h2>
<h3>פרק י - משנה א</h3>
הַנְּתָקִים מִטַּמְּאִין בִּשְׁנֵי שָׁבוּעוֹת, וּבִּשְׁנֵי סִימָנִים בְּשֵׂעָר צָהֹבּ דַּק וּבְפִשְׂיוֹן {ב}. בְּשֵׂעָר צָהֹב דַּק, לָקוּי קָצָר {ג}, דִּבְרֵי רַבִּי עֲקִיבָא. רַבִּי יוֹחָנָן בֶּן נוּרִי אוֹמֵר, אֲפִלּוּ אָרוֹךְ. אָמַר רַבִּי יוֹחָנָן בֶּן נוּרִי, מַה הַלָּשׁוֹן אוֹמְרִים, דַּק מַקֵּל זֶה, דַּק קָנֶה זֶה, דַּק לָקוּי קָצָר, אוֹ. דַק לָקוּי אָרוֹךְ. אָמַר לוֹ רַבִּי עֲקִיבָא, עַד שֶׁאָנוּ לְמֵדִים מִן הַקָּנֶה, נִלְמַד מִן הַשֵּׂעָר. דַּק שְׂעָרוֹ שֶׁל פְּלוֹנִי, דַּק לָקוּי קָצָר, לֹא דַק לָקוּי אָרוֹךְ:
<b style="color: gray;">רע"ב</b> <b>הנתקים</b>. נגעים שבראש או בזקן, קרויין נתקים, על שם שהשער ניתק ונופל ונושר מחמת הנגע {א}. והנתקים אין מיטמאין בארבעה מראות כנגע שבמקום בשר, אלא מיטמאים בכל מראות: <b>בשער צהוב</b>. דומה לתבנית זהב: <b>דק לקוי קצר</b>. מה שאמרה תורה ובו שער צהוב דק, משמעותו לקוי קצר: <b>אפילו ארוך</b>. שאין משמעות דק אלא רקיק: <b>מה הלשון אומרים</b>. מלשון בני אדם אתה למד. כשאומרים קנה זה דק, מה משמעו, בין לקוי קצר בין לקוי ארוך. ואית ספרים דגרסי, ולא לקוי ארוך. בתמיהה. כלומר שמא לקוי קצר ולא לקוי ארוך: <b>נלמד מן השער</b>. דרך בני אדם כשאומרים על השער שהוא דק, על הלקוי קצר אומרים, ולא על הלקוי הארוך. והלכה כר' עקיבא:
<b style="color: gray;">תוי"ט</b>
{א} <b>זה</b> לשון הר''מ, נגעי הראש והזקן הוא שיפול השער שבהן מעיקרו וישאר המקום פנוי. וזהו הנקרא נתק כו', בין שמראהו עמוק בין איננו עמוק, ולא יאמר עמוק בנתקים אלא לומר לך מה עמוק בידי שמים כו'. וכתב הר''א, שכן נראה בתורת כהנים שאין צריך שינוי העור כלל. אבל בתוספתא נראה שצריך שינוי. וכן הוא דעת הר''מ. וכן משמע דעת הר''ב שכתב מחמת הנגע. ועתוי''ט: {ב} <b>בשני</b> כו'. בתורת כהנים, מנין לשער צהוב בלא פסיון ולפסיון בלא שער, תלמוד לומר לא יבקר וגו'. ועתוי''ט: {ג} <b>קצר</b>. משאר כל השער. הר''מ. והר''ש כתב, אי נמי, קצר משיעור שער לבן:
<h3>פרק י - משנה ב</h3>
שֵׂעָר צָהֹב דַּק מְטַמֵּא מְכֻנָּס, וּמְפֻזָּר, מְבֻצָּר, וְשֶׁלֹּא מְבֻצָּר, הָפוּךְ, וְשֶׁלֹּא הָפוּךְ, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, אֵינוֹ מְטַמֵּא אֶלָּא הָפוּךְ. אָמַר רַבִּי שִׁמְעוֹן, וְדִין הוּא, מָה אִם שֵׂעָר לָבָן שֶׁאֵין שֵׂעָר אַחֵר מַצִּיל מִיָּדוֹ, אֵינוֹ מְטַמֵּא אֶלָּא הָפוּךְ. שֵׂעָר צָהֹב דַּק שֶׁשֵּׂעָר אַחֵר מַצִּיל מִיָּדוֹ {ה}, אֵינוֹ דִין שֶׁלֹּא יְטַמֵּא אֶלָּא הָפוּךְ. רַבִּי יְהוּדָה אוֹמֵר, כָּל מָקוֹם שֶׁצָּרִיךְ לוֹמַר הָפוּךְ, אָמַר הָפוּךְ. אֲבָל הַנֶּתֶק שֶׁנֶּאֱמַר בּוֹ (ויקרא יג) לֹא הָיָה בוֹ שֵׂעָר צָהֹב, מְטַמֵּא הָפוּךְ וְשֶׁלֹּא הָפוּךְ:
<b style="color: gray;">רע"ב</b> <b>מכונס</b>. שתי שערות {ד} במקום אחד: <b>מפוזר</b>. אחד במזרח הנגע ואחד במערבו: <b>מבוצר</b>. שהשער באמצע הנתק, כמבצר שהוא באמצע העיר: <b>הפור</b>. שנהפך השער לצהוב מחמת הנתק, כגון שהנתק קדם לשער [צהוב]: <b>שאינו הפוך</b>. שקדם שער צהוב לנתק: <b>שאין שער אחר מציל מידו</b>. שאם יש בנגע שתי שערות לבנות, אפילו מלא שערות שחורות אינן מצילות (על השתי) שערות לבנות שלא יטמאו. אבל שער צהוב, אם יש עמו [שתי] שערות שחורות אינו מטמא. והלכה כר' יהודה:
<b style="color: gray;">תוי"ט</b>
{ד} <b>בתורת</b> כהנים, ושער, מיעוט שער שנים: {ה} <b>מציל</b> כו'. דכתיב ושער שחור אין בו. הא יש בו, טהור. הר''מ:
<h3>פרק י - משנה ג</h3>
הַצּוֹמֵחַ מַצִּיל מִיַּד הַשֵּׂעָר צָהֹב וּמִיַּד הַפִּשְׂיוֹן, מְכֻנָּס, וּמְפֻזָּר, מְבֻצָּר, וְשֶׁלֹּא מְבֻצָּר. וְהַמְשׁוֹאָר {ו} מַצִּיל מִיַּד שֵׁעָר צָהֹב וּמִיַּד הַפִשְׂיוֹן, מְכֻנָּס, וּמְפֻזָּר, וּמְבֻצָּר. וְאֵינוֹ מַצִּיל מִן הַצַּד {ז}, עַד שֶׁיְּהֵא רָחוֹק. מִן הַקָּמָה מְקוֹם שְׁתֵּי שְׂעָרוֹת. אַחַת צְהֻבָּה וְאַחַת שְׁחוֹרָה, אַחַת צְהֻבָּה וְאַחַת לְבָנָה {ט}, אֵינָן מַצִּילוֹת:
<b style="color: gray;">רע"ב</b> <b>הצומח מציל</b>. שער שחור שצמח בנתק: <b>מיד שער צהוב ומיד פשיון</b>. שאם הוחלט בשער צהוב או בפשיון ; וצמחו בו שתי שערות שחורות, טהור: <b>בין מכונס</b>. דשתיהן במקום אחד: <b>בין מפוזר</b>. אחד למזרח הנגע ואחד למערבו: <b>והמשואר</b>. שקדמו שתי שערות שחורות הללו לנתק, כגון שכשניתק שער ראשו או זקנו כגריס נשארו בתוך הנתק שתי שערות שחורות: <b>ומבוצר</b>. אם הן מבוצרות באמצע הנתק, מצילות. אבל [אם] עומדות מן הצד אין מצילות: <b>עד שיהא רחוק מן הקמה</b>. עד שיהו שתי שערות הללו רחוקות מן השערות המקיפות את הנתק כשיעור שתי שערות. והשערות שסביב הנתק הן קרויין קמה. וכששערות הללו רחוקות מן הקמה מקום שתי שערות, נחשבות כמבוצרות בתוך הנגע: <b>אחת צהובה ואחת שחורה</b>. בצהובה שקדמה לנתק דלא הוי סימן טומאה, אצטריך ליה למימר דאין מצטרפת עם השחורה להציל מיד שער צהוב ומיד הפשיון. וסתם מתניתין כר' אליעזר בן יעקב דאמר בסמוך לקמן דשער צהוב שקדם לנתק לא מטמא ולא מציל {ח}:
<b style="color: gray;">תוי"ט</b>
{ו} <b>והמשואר</b>. דקודם הסגר כתיב ושער שחור אין בו, ואין בו משואר משמע, ובסוף הסגר שני כתיב צמח בו דמשמע צמח מחדש. הר''ש: {ז} <b>הצד</b>. אין בו, עד שיהא מבוצרת בו. ת''כ. וצריך עיון, דהא צמח בו אע''פ שאינו מבוצר. וכתב מהר''ם, דמסתמא קרא בתרא לרבות אתי. ולשון הר''מ, ואם היה מצד הנתק לא יציל לפי שתבנית הנתק שיקרח מקום וישאר השער בו סביב לנתק כו': {ח} <b>הר''ש</b>. וכתב עוד, דבתורת כהנים משמע דאף לר' יהודה אצטריך. וי''ל כגון להציל מיד הפסיון, דסלקא דעתך כיון דבפני עצמו אינו סימן טומאה, אפילו צומח יצטרף עם השחור להציל, קמשמע לן: {ט} <b>לבנה</b>. קשה, אם שחורה אינה מצלת עם הצהובה, למה תציל הלבנה עם הצהובה, ולא הוה ליה למתני להא. וזה לשון הר''מ, אמר ושער שחור, יצטרך שיהיו שתיהן שחורות, אולם אם אחת לבנה או צהובה והאחרת שחורה אינן מצילין. ועלה בדעתי שהגירסה היא אחת שחורה ואחת לבנה. אלא שבתורת כהנים ג''כ כגירסתנו. וצ''ע:
<h3>פרק י - משנה ד</h3>
שֵׂעָר צָהֹב שֶׁקָֹּדַם אֶת הַנֶּתֶק, טָהוֹר. רַבִּי יְהוּדָה מְטַמֵּא. רַבִּי אֵלִיעֶזֶר בֶּן יַעֲקֹב אוֹמֵר, לֹא מְטַמֵּא. וְלֹא מַצִּיל. רַבִּי שִׁמְעוֹן אוֹמֵר, כּל שֶׁאֵינוֹ סִימַן טֻמְאָה בַּנֶתֶק, הֲרֵי הוּא סִימַן טָהֳרָה בַּנֶּתֶק:
<b style="color: gray;">רע"ב</b> <b>רבי יהודה מטמא</b>. כדתנן לעיל דרבי יהודה מטמא הפוך ולא הפוך {י}: <b>ר' אליעזר בן יעקב אומר לא מטמא ולא מציל</b>. רבי אליעזר בן יעקב ור' שמעון לפרושי מלתא דתנא קמא דאמר טהור קאתו, ר''א בן יעקב סבר, טהור דאמר ת''ק לומר שאינו מטמא, אבל אינו מציל. ור''ש סבר, טהור ומציל קאמר. ולעיל פסקינן דהלכה כר' יהודה:
<b style="color: gray;">תוי"ט</b>
{י} <b>והדר</b> תני הכא, אגב שאר תנאי. הר''ש:
<h3>פרק י - משנה ה</h3>
כֵּיצַד מְגַלְּחִין אֶת הַנֶּתֶק, מְגַלֵּחַ חוּצָה לוֹ וּמַנִּיחַ שְׁתֵּי שְׂעָרוֹת סָמוּךְ לוֹ, כְּדֵי שֶׁיְּהֵא נִכָּר אִם פָּשָׂה. הֶחְלִיטוֹ בְּשֵׂעָר צָהֹב, הָלַךְ שֵׂעָר צָהֹב וְחָזַר שֵׂעָר צָהֹב, וְכֵן בְּפִשְׂיוֹן, בַּתְּחִלָּה, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר, הֲרֵי הוּא כְּמוֹת שֶׁהָיָה {יא}. הֶחְלִיטוֹ בְּפִשְׂיוֹן, הָלַּךְ הַפִּשְׂיוֹן וְחָזַר הַפִּשְׂיוֹן {יב}. וְכֵן בְּשֵׂעָר צָהֹב, בְּסוֹף שָׁבוּעַ רִאשׁוֹן, בְּסוֹף שָׁבוּעַ שֵׁנִי, לְאַחַר הַפְּטוּר, הֲרֵי הוּא כְּמוֹ שֶׁהָיָה:
<b style="color: gray;">רע"ב</b> <b>כיצד מגלחין את הנתק</b>. בסוף שבוע ראשון (להסגרו) שלא פשה ולא נולד בו שער צהוב (כתיב והתגלח): <b>היה מגלח חוצה לו</b>. מגלח סביב לנתק, ומניח שתי שערות. דכתיב (ויקרא י''ג) ואת הנתק לא יגלח, וכי מה יש בו, והלא כבר ניתק השער ונפל, אלא סמוך לנתק לא יגלח, שמשייר סביב לנתק שתי שערות מכל צד, נמצא הנתק מוקף שערות כעטרה: <b>החליטו בשער צהוב</b>. ואחר שהוחלט בו הלך שער צהוב ואחרי כן חזר: <b>וכן בפשיון</b>. שלא חזר שער צהוב אלא שפשה. בין כך ובין כך הרי הוא מוחלט כמו שהיה: <b>בתחלה בסוף שבוע ראשון</b>. כלומר, דין זה שאמרנו נוהג בין שהחליטו בשער צהוב בתחילה כשהובא אל הכהן, בין שהחליטו בשער צהוב בסוף שבוע ראשון, או בסוף שבוע שני, או לאחר הפטור, כגון שעמד בעיניו שני שבועות ופטרו ולאחר הפטור נולד שער צהוב והחליטו. ובכולהו הלך שער צהוב וחזר. או שלא חזר אלא שפשה הנתק. הרי הוא כמו שהיה: <b>החליטו בפשיון</b>. כמו שמפרש בהחליטו בשער צהוב כך יש לפרש החליטו בפשיון. והכא בפשיון לא גרסינן בתחילה, שאין הפשיון מטמא אלא אחר הסגר:
<b style="color: gray;">תוי"ט</b>
{יא} <b>הרי</b> הוא כו'. בתורת כהנים דריש להו מדכתיב ואם פשה יפשה. הר''ש: {יב} <b>הלך</b> כו'. שחזרו שערות וצמחו במקום שפשה וניתקו. הר''ש:
<h3>פרק י - משנה ו</h3>
שְׁנֵי נְתָקִים זֶה בְצַד זֶה וְשִׁטָּה שֶׁל שֵׂעָר {יג} מַפְסֶקֶת בֵּינֵיהֶם, נִפְרַץ מִמָּקוֹם אֶחָד, טָמֵא. מִשְּׁנֵי מְקוֹמוֹת, טָהוֹר. כַּמָּה תְהֵא הַפִּרְצָה, מְקוֹם שְׁתֵּי שְׂעָרוֹת. נִפְרַץ מִמָּקוֹם אֶחָד כַּגְּרִיס, טָמֵא:
<b style="color: gray;">רע"ב</b> <b>שני נתקים זה בצד זה</b>. שיש בכל אחד כגריס הקלקי, דבנתקים נמי בעינן כגריס, דכתיב נגע הנתק, הקיש נגע לנתק, מה הנגע בכגריס, אף נתק בכגריס. ואם שני הנתקים מונחים זה אצל זה ויש שיטת שער מפסקת בין שני הנתקים וחולקת אותה לשנים כמחיצה המפסקת: <b>נפרץ</b>. שער של אותה השיטה: <b>במקום אחד</b>. בסוף שבוע ראשון של הסגר או בסוף שבוע שני או לאחר הפטור: <b>טמא</b>. שהרי פשה הנתק: <b>בשני מקומות</b>. שאותה שיטה נפרצה למטה ולמעלה ונשארו מאותה שיטה שתי שערות באמצע: <b>טהור</b>. דמבוצרות נינהו ומצילות: <b>כמה תהא הפרצה</b>. אם בשני מקומות נפרץ, הוי שיעור הפרצה מקום שתי שערות, דבהכי חשיבי השערות שבאמצע מבוצרות: <b>ואם במקום אחד נפרצו טמא</b>. אפילו נפרץ כגריס, טמא, שאין שער שחור מבוצר {יד} וכנוס בתוך הנגע, כיון דלא נפרץ בשני מקומות:
<b style="color: gray;">תוי"ט</b>
{יג} <b>שער</b>. שחור. הר''מ: {יד} <b>דהיינו</b> שער משואר. דבעינן מבוצר. הר''ש. ומשום דבשני נתקים זה לפנים מזה תני פחות מכגריס טמא, כגריס טהור, נקט הכא כגריס טמא לרבותא. מהר''מ:
<h3>פרק י - משנה ז</h3>
שְׁנֵי נְתָקִין זֶה לִפְנִים מִזֶּה, וְשִׁטָּה שֶׁל שֵׂעָר מַפְסֶקֶת בֵּינֵיהֶם, נִפְרַץ מִמָּקוֹם אֶחָד, טָמֵא. מִשְּׁנֵי מְקוֹמוֹת, טָהוֹר. כַּמָּה תְהֵא הַפִּרְצָה, מְקוֹם שְׁתֵּי שְׂעָרוֹת. נִפְרַץ מִמָּקוֹם אֶחָד כַּגְּרִיס, טָהוֹר:
<b style="color: gray;">רע"ב</b> <b>זה לפנים מזה</b>. כגון נתק כגריס הקלקי מרובע, ושיטה של שער מקיפו סביב, וחוץ לאותה שיטה מקיף נתק כגריס כל סביבותיה, דהיינו רצועה של נתק ברוחב כעדשה מקפת את השיטה של שער, שזהו שיעור הנתק המקיף השערות המבוצרות: <b>נפרץ ממקום אחד טמא</b>. הפנימי. שהרי שער שחור בצדו ואינו מבוצר לתוכו. אבל החיצון טהור, דהא שתי שערות שחורות מבוצרות לתוכו: <b>משני מקומות טהור</b>. הפנימי, וכל שכן החיצון. שנעשו שניהם נתק אחד ובתוכן שתי שערות שחורות מבוצרות: <b>כמה תהא הפרצה</b>. משני מקומות ויהא טהור, מקום שתי שערות: <b>נפרץ ממקום אחד כגריס טהור</b>. והא דאמרן נפרץ במקום אחד טמא, היינו בפחות מכגריס {טו}. אבל מאחר דנפרצה כגריס, אפילו ממקום אחד נעשו שני הנתקים אחד, ושערות הנשארות הרי הן מבוצרות:
<b style="color: gray;">תוי"ט</b>
{טו} <b>דנחשב</b> כדבוקות לקמת הראש מצד אחד, דכל השערות הרי הן כקמת הראש, ואין כאן מבוצר. הר''ש:
<h3>פרק י - משנה ח</h3>
מִי שֶׁהָיָה בוֹ נֶתֶק וּבוֹ שֵׂעָר צָהֹב, טָמֵא. נוֹלַד לוֹ שֵׂעָר שָׁחוֹר, טָהוֹר. אַף עַל פִּי שֶׁהָלַךְ לוֹ שֵׂעָר שָׁחוֹר, טָהוֹר. רַבִּי שִׁמְעוֹן בֶּן יְהוּדָה אוֹמֵר מִשּׁוּם רַבִּי שִׁמְעוֹן, כָּל נֶתֶק שֶׁטָּהַר שָׁעָה אַחַת, אֵין לוֹ טֻמְאָה לְעוֹלָם. רַבִּי שִׁמְעוֹן אוֹמֵר, כָּל שֵׂעָר צָהֹב שֶׁטָּהַר שָׁעָה אַחַת, אֵין לוֹ טֻמְאָה לְעוֹלָם:
<b style="color: gray;">רע"ב</b> <b>ובו שער צהוב טמא</b>. שער צהוב מטמא בין בתחילה בין בסוף שבוע ראשון, בין בסוף שבוע שני, בין לאחר הפטור: <b>נולד בו שער שחור טהור</b>. אי בצמח לאחר הנתק, אע''פ שאינן מבוצרות. ואי במשואר, דוקא במבוצר, דרחוק מקמת הראש מקום שתי שערות כדאמרן: <b>אע''פ שהלך לו שער שחור טהור</b>. דכיון דנטהר הצהוב, תו לא מטמא אע''פ שנשר השחור. אבל אם החליטו בפשיון, ובא השחור וטהר הפשיון ואחרי כן הלך השחור, חוזר הפשיון ומטמא. או שפשה וכנס וחזר ופשה, לא אמרינן כיון דנטהר הנתק לא מטמא: <b>כל נתק שטהר שעה אחת</b>. בין שהחליטו בפסיון וכנס, או שבא שער שחור וטיהרו, בין החליטו בשער צהוב ובא שער שחור וטיהרו ואחרי כן הלך השחור, או מה שכנס חזר וניתק, שוב אין לנתק זה טומאה לעולם, אע''ג דקיימו סימני טומאה שלו כגון שער צהוב ופשיון. ולא מיבעי בהני דכבר טהרו בשער שחור, אלא אפילו פשה אחר שהלך השחור או נולד בו שער צהוב אחר, כיון דטהר הנתק כבר שוב אין לו טומאה {טז}: <b>ר' שמעון אומר כל שער צהוב שטהר שעה אחת</b>. כגון האי דהוה קאי בשעה שבא השחור, אין לו טומאה לעולם. אבל אם אחר שהלך השחור נולד בנתק שער צהוב אחר או פשה אחרי כן, טמא {יז}, דכל נתק שטהר לא אמרינן. והלכה כתנא קמא:
<b style="color: gray;">תוי"ט</b>
{טז} <b>דכיון</b> דכתיב נרפא הנתק, טהור הוא מיותר, תנא קמא סבירא ליה טהור הוא אותו הסימן שטמאו ואע''ג שהלך השער שחור, אבל אם אחר שהלך בא סימן אחר, אע''פ שהוא ממין אותו שנרפא, אינו טהור. ור' שמעון בן יהודה סבירא ליה דזה נכלל כבר באמרו נרפא הנתק, והוא מיותר הדר לנתק שהוא טהור מכל סימן שיבוא לו אחר כך: {יז} <b>הר''ש</b>. וצריך לומר דר' שמעון סבירא ליה דגם הפשיון שנרפא בשער שחור נרפא לעולם אף שהוסר, דאם לא כן, ר' שמעון היינו ת''ק. דאין לומר דאיכא בינייהו דלר' שמעון אם אחר שהלך השחור נולד שער צהוב אחר טמא, ולת''ק טהור, דלשונם משמע דר''ש מיקל, מדאמר ר' שמעון אין לו טומאה לעולם. ק''א. ועתוי''ט:
<h3>פרק י - משנה ט</h3>
מִי שֶׁהָיָה בוֹ נֶתֶק כַּגְּרִיס, וְנִתַּק כָּל רֹאשׁוֹ, טָהוֹר. הָרֹאשׁ וְהַזָּקָן אֵין מְעַכְּבִין זֶה אֶת זֶה {כא}, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, מְעַכְּבִין זֶה אֶת זֶה. אָמַר רַבִּי שִׁמְעוֹן, וְדִין הוּא, מָה אִם עוֹר הַפָּנִים וְעוֹר הַבָּשָׂר שֶׁיֵּשׁ דָּבָר אַחֵר מַפְסִיק בֵּינֵיהֶם, מְעַכְּבִין זֶה אֶת זֶה. הָרֹאשׁ וְהַזָּקָן שֶׁאֵין דָּבָר אַחֵר מַפְסִיק בֵּינֵיהֶם, אֵינוֹ דִין שֶׁיְּעַכְּבוּ זֶה אֶת זֶה. הָרֹאשׁ וְהַזָּקָן אֵין מִצְטָרְפִין זֶה עִם זֶה, וְאֵין פּוֹשִׂין מִזֶּה לָזֶה {כב}. אֵיזֶה הוּא זָקָן, מִן הַפֶּרֶק שֶׁל לֶחִי עַד פִּיקָה שֶׁל גַּרְגֶּרֶת:
<b style="color: gray;">רע"ב</b> <b>וניתק כל ראשו</b>. שפרח הנתק בכל הראש. בין שהוחלט בשער צהוב בין שהוחלט בפשיון טהור. דבכולהו פריחה מטהרת. ומנין שהפריחה מטהרת בראש, דכתיב (ויקרא י''ג) ואיש כי ימרט ראשו קרח הוא טהור הוא {יח}. בזקן מנין, ת''ל ואיש, לרבות את הזקן {יט}. והבא כולו נתק בתחילה {כ} אינו טהור, כשם שהבא כולו לבן בתחלה אינו טהור בבהרת: <b>אין מעכבין זה את זה</b>. אם היה בראש נתק כגריס ואח''כ ניתק כל הראש, אע''פ שלא ניתק הזקן, טהור. וכן כשפרח בזקן ולא פרח בראש, טהור, דאין מעכבין זה על זה: <b>ודין הוא</b>. שיהו מעכבין: <b>שיש דבר אחר מפסיק ביניהן</b>. ששער הראש והזקן דאין מיטמאין בבהרת, מפסיקין בין עור הפנים לשאר הגוף. ועור הפנים ושאר הגוף מעכבין זה על זה, דכל שראוי ליטמא בנגע הבהרת מעכב פריחת הבהרת: <b>אין מצטרפין זה עם זה</b>. במקום שהראש והזקן מתחברים זה עם זה, אם נולד חצי גריס בזה וחצי גריס בזה, אין מצטרפין: <b>ואין פושין מזה לזה</b>. דאם יש נתק כגריס בראש סמוך לזקן, ולסוף שבוע ראשון או לסוף שבוע שני או לאחר הפטור פשה בזקן, לא חשיב פשיון: <b>מן הפרק של לחי</b>. העליון. מותח חוט מאוזן לאוזן, כל שמן החוט ולמעלה זהו הראש, וכל שמן החוט ולמטה זה הזקן: <b>פיקה של גרגרת</b>. ראש השיפוי כובע, והבשר המקיף בשיפוי כובע מחוץ, קרוי פיקה:
<b style="color: gray;">תוי"ט</b>
{יח} <b>ועיקר</b> קרא לאו להכי אתא, דאם כן למה לי כל הראש, במלפניו או מאחוריו די, אלא מטהור הוא מיותר למדנו באם אינו ענין שיש לדין נתק ג''כ דין פרח בכולו: {יט} <b>או</b> אינו אלא להוציא האשה והקטן, תלמוד לומר הצרוע, בין איש בין אשה כו'. תורת כהנים: {כ} <b>דלא</b> מיקרי פריחה. אבל מתוך הפטור טהור, דכי ימרט ראשו, מכל מקום משמע. כ''מ. וכך פסקו הר''מ והר''ש על פי התוספתא. ועתוי''ט: {כא} <b>אין</b> כו'. דהוה מצי למכתב וכי ימרט, ולשתוק מראשו, אלא לומר דאין הזקן מעכבו. ת''כ: {כב} <b>אין</b> כו'. שנאמר צרעת הראש או הזקן, מלמד שהן חשובים שנים. הר''מ:
<h3>פרק י - משנה י</h3>
הַקָּרַחַת וְהַגַּבַּחַת מִטַּמְּאוֹת בִּשְׁנֵי שָׁבּוּעוֹת, בִּשְׁנֵי סִימָנִים בְּמִחְיָה וּבְפִשְׂיוֹן. אֵיזוֹ הִיא קָרַחַת {כה}, אָכַל נֶשֶׁם, סָךְ נֶשֶׁם, מַכָּה שֶׁאֵינָהּ רְאוּיָה לְגַדֵּל שֵׂעָר {כו}. אֵיזוֹ הִיא קָרַחַת {כז}, מִן הַקָּדְקֹד הַשּׁוֹפֵעַ לַאֲחוֹרָיו עַד פִּיקָה שֶׁל צַוָּאר. אֵיזוֹ הִיא גַּבַּחַת, מִן הַקָּדְקֹד הַשּׁוֹפֵעַ לְפָנָיו עַד כְּנֶגֶד שֵׂעָר מִלְמָעְלָן {כח}. הַקָּרַחַת וְהַגַּבַּחַת אֵינָן מִצְטָרְפוֹת זוֹ עִם זוֹ, וְאֵינָן פּוֹשׂוֹת מִזּוֹ לָזוֹ {כט}. רַבִּי יְהוּדָה אוֹמֵר, אִם יֵשׁ שֵׂעָר בֵּינֵיהֶן, אֵינָן מִצְטָרְפוֹת. וְאִם לָאו, הֲרֵי אֵלּוּ מִצְטָרְפוֹת:
<b style="color: gray;">רע"ב</b> <b>הקרחת והגבחת</b>. שתיהן בראש {כג}, אלא שמשיפוע קדקוד ולאחוריו קרוי קרחת, משיפוע קדקוד כלפי פניו קרוי גבחת, כדתנן בסמוך. ואינם כנתקים, שהנתק חוזר ומגדל שער, והקרחת והגבחת אינן חוזרין ומגדלין שער: <b>מיטמאות בשני שבועות</b>. דכתיב (ויקרא י''ג) כמראה צרעת עור בשר, מה עור בשר בשני שבועות, אף כאן בשני שבועות: <b>ובמחיה ובפשיון</b>. דכתיב [שם] צרעת פורחת היא בקרחתו. צרעת, מלמד שמטמאה במחיה. פורחת, מלמד שמטמאה בפשיון. היא, מלמד שאינה מיטמאה בשער לבן {כד}: <b>נשם</b>. סם שהאוכלו אינו מגדל שער, והסך בו אינו מגדל שער: <b>מכה שאינה ראויה לגדל שער</b>. כגון מכה גדולה שהבשר נעשה צלקת: <b>פיקה של צואר</b>. היא חוליא הראשונה של צואר: <b>ואין פושות מזו לזו</b>. מקרחת לגבחת ומגבחת לקרחת. אם יש שער. מפסיק ביניהן בין קרחת לגבחת. ואין הלכה כרבי יהודה:
<b style="color: gray;">תוי"ט</b>
{כג} <b>ומיהו</b> בזקן נמי אם נקרח כולו יש לו דין קרחת. והר''ש כתב עוד הבדל, דקרחת וגבחת אינן מיטמאין אלא בארבעה מראות. וי''ל שכן הוא גם כן דעת הר''ב. ועתוי''ט: {כד} <b>והא</b> דלא קאמר איפכא, משום דמסתמא לא מגדלי שער. ועתוי''ט: {כה} <b>קרחת</b>. והוא הדין לגבחת. הר''מ: {כו} <b>שער</b> כו'. לאו דוקא. דהוא הדין וכל שכן נקרח מאליו. ת''כ: {כז} <b>איזהו</b>. קרחת כו'. שאל עד איזה גבול יקרא כן. דהמקום התורה ביארה, ואם מפאת פניו גבח הוא, וקרחת מה שכלפי ערפו. ק''א: {כח} <b>מלמעלן</b>. נראה לי, לאפוקי שער גבות העינים. ועתוי''ט: {כט} <b>ואינן</b> פושות וכו'. דכתיב בקרחתו או בגבחתו. או, לחלק. הר''ש:
<h2>פרק יא</h2>
<h3>פרק יא - משנה א</h3>
כָּל הַבְּגָדִים מִטַּמְּאִין בַּנְּגָעִים, חוּץ מִשֶּׁל נָכְרִים. הַלּוֹקֵחַ בְּגָדִים מִן הַנָּכְרִים, יֵרָאוּ בַּתְּחִלָּה. וְעוֹרוֹת הַיָּם אֵינָן מִטַּמְּאִין בַּנְּגָעִים. חִבֵּר לָהֶם מִן הַגָּדֵל בָּאָרֶץ, אֲפִלּוּ חוּט, אֲפִלּוּ מְשִׁיחָה, דָּבָר שֶׁהוּא מְקַבֵּל טֻמְאָה, טָמֵא {ה}:
<b style="color: gray;">רע"ב</b> <b>כל הבגדים</b>. לאתויי בגדים של עבדים ונשים וקטנים, ואפילו של גר תושב {א}. ובלבד שהן מצמר ופשתים, כדכתיב (ויקרא י''ג) בבגד צמר או בבגד פשתים, בגדים של צמר ופשתים אין, בגדים של מידי אחרינא לא: <b>יראו בתחילה</b>. אפילו בנגע שהיה בהם קודם שבאו לידי ישראל {ב}. דהאי בגד הוה חזי לנגעים, אלא שרשותו של נכרי היתה מעכבת, הלכך ימים {ג} שהיה בהן הנגע בעודו ברשות הנכרי אינן עולים לו מן המנין, ומשבא לרשות ישראל ייראה בתחלה: <b>ועורות הים אינן מיטמאין</b>. דכתיב (ויקרא י''ג) לפשתים ולצמר או בעור, מה צמר ופשתים מין הגדל בארץ, אף עור ממין הגדל בארץ {ד}: <b>חיבר להן</b>. לעורות של דגים הגדלים מן הים: <b>מן הגדל בארץ אפילו חוט אפילו משיחה</b>. ובלבד שיחברנו לו כדרך חיבורו, בשתי תכיפות או יותר:
<b style="color: gray;">תוי"ט</b>
{א} <b>מדלא</b> תנן נמי הכא חוץ מגר תושב כמו בריש פרק ג'. ועתוי''ט: {ב} <b>ולא</b> דמי להא דבפרק ז' אלו בהרות טהורות שהיו בנכרי קודם שנתגייר. דהתם בגופו, וכשנתגייר כקטן שנולד הוה, אבל הכא האי בגד הוה חזי לנגעים כו'. הר''ש: {ג} <b>ולא</b> ידעתי מה ענין ימים לכאן, דכל עוד שלא ראהו הכהן וגזר עליו טומאה כאילו אינו הוא, ולא דמי לנדה או לנזיר זב וזבה דתלויין בעצמן: {ד} <b>וצמר</b> מן בעלי חיים הוא, והם חיים מן הצמחים: {ה} <b>חיבר</b> בו'. בתורת כהנים יליף ליה. ועתוי''ט:
<h3>פרק יא - משנה ב</h3>
צֶמֶר גְּמַלִּים וְצֶמֶר רְחֵלִים {ו} שֶׁטְּרָפָן זֶה בָזֶה, אִם רֹב מִן הַגְּמַלִּים, אֵינָם מִטַּמְּאִין בַּנְּגָעִים. אִם רֹב מִן הָרְחֵלִים, מִטַּמְּאִים בַּנְּגָעִים. מֶחֱצֶה לְמֶחֱצָה, מִטַּמְּאִין בַּנְּגָעִים {ז}. וְכֵן הַפִּשְׁתָּן וְהַקַּנְבּוֹס שֶׁטְּרָפָן זֶה בָזֶה:
<b style="color: gray;">רע"ב</b> <b>שטרפן</b>. שעירבן ועשה מהן בגד: <b>אם רוב מן הגמלים וכו'</b>. שהצמר של רחלים מתבטל ברוב: <b>מחצה למחצה</b>. שצמר גמלים כצמר רחלים בשוה: <b>וכן הפשתן והקנבוס שטרפן זה בזה</b>. ועשה מהן בגד, דינן כדין צמר גמלים וצמר רחלים שטרפן:
<b style="color: gray;">תוי"ט</b>
{ו} <b>רחלים</b>. שסתם צמר הוא של רחלים: {ז} <b>מחצה</b> כו'. אף דספק נגעים להקל, אפילו הכי טמא. הר''ש. וכן בכלאים דינא הכי:
<h3>פרק יא - משנה ג</h3>
הָעוֹרוֹת וְהַבְּגָדִים הַצְּבוּעִים, אֵין מִטַּמְּאִין בַּנְּגָעִים. הַבָּתִּים, בֵּין צְבוּעִים בֵּין שֶׁאֵינָן צְבוּעִים, מִטַּמְּאִין בַּנְּגָעִים, דִּבְרֵי רַבִּי מֵאִיר {י}. רַבִּי יְהוּדָה אוֹמֵר, הָעוֹרוֹת כַּבָּתִּים. רַבִּי שִׁמְעוֹן אוֹמֵר, הַצְּבוּעִים בִּידֵי שָׁמַיִם, מִטַּמְּאִין. וּבִידֵי אָדָם, אֵינָן מִטַּמְּאִין:
<b style="color: gray;">רע"ב</b> <b>הצבועים</b>. אפילו בידי שמים: <b>הבתים בין צבועים</b>. אפילו בידי אדם: <b>העורות כבתים</b>. ואפילו צבועים בידי אדם מיטמאין בנגעים. והלכה שהבגדים אין מיטמאין צבועים ואפילו בידי שמים, דכתיב [שם] בבגד צמר או בבגד פשתים, מה פשתים כברייתו {ח}, אף צמר כברייתו. וכתיב לפשתים ולצמר, מה פשתים לבן {ט}, אף צמר לבן. ועורות הצבועים בידי אדם אין מיטמאין בנגעים. אבל בידי שמים מיטמאין בנגעים, כדברי ר' שמעון:
<b style="color: gray;">תוי"ט</b>
{ח} <b>שאין</b> דרך לצובעו. הר''מ. אף כו'. צבועים בידי שמים מנין ת''ל לפשתים כו': {ט} <b>דלית</b> ביה צבוע בידי שמים. ק''א. ועתוי''ט: {י} <b>דברי</b> ר' מאיר כו'. בתורת כהנים פליגי בדרשי דקראי. ועתוי''ט:
<h3>פרק יא - משנה ד</h3>
בֶּגֶד, שֶׁשִּׁתְיוֹ צָבוּעַ וְעֶרְבּוֹ לָבָן, עֶרְבּוֹ צָבוּעַ וְשִׁתְיוֹ לָבָן הַכֹּל הוֹלֵךְ אַחַר הַנִּרְאֶה. הַבְּגָדִים מִטַּמְּאִין בִּירַקְרַק שֶׁבַּיְרֻקִּים, וּבַאֲדַמְדַּם שֶׁבָּאֲדֻמִּים {יא}. הָיָה יְרַקְרַק וּפָשָׂה אֲדַמְדַּם, אֲדַמְדַּם וּפָשָׂה יְרַקְרַק, טָמֵא. נִשְׁתַּנָּה וּפָשָׂה, נִשְׁתַּנָּה וְלֹא פָשָׂה, כְּאִלּוּ לֹא נִשְׁתַּנָּה. רַבִּי יְהוּדָה אוֹמֵר, יֵרָאֶה בַּתְּחִלָּה:
<b style="color: gray;">רע"ב</b> <b>ששתיו צבוע</b>. השתי שלו צבוע. ואין צבוע מיטמא: <b>וערבו לבן</b>. ואי אזלינן בתר הערב הוא לבן ומיטמא: <b>הכל הולך אחר הנראה</b>. בסתם בגדים הערב נראה, בכרים וכסתות השתי נראה. והכל לפי האומנות: <b>ירקרק</b>. ירוק שבירוקים: <b>אדמדם</b>. אדום שבאדומים. כלומר, שמראה הירקות והאדמימות בהם חזק מאוד. ירקרק, ככנף הטווס וכהוצין של דקל. אדמדם, כזהורית יפה שבדם: <b>היה ירקרק</b>. כגריס, ולבסוף שבוע פשה אדמדם אצל ירקרק {יב}: <b>נשתנה ופשה</b>. כגון שהיה בתחילה ירקרק כגריס, ולבסוף שבוע פשה ונעשה גדול כסלע, ובין האום ובין הפשיון שלו אדמדם: <b>נשתנה ולא פשה</b>. בתחילה כגריס של ירקרק, ולבסוף כגריס של אדמדם: <b>כאילו לא נשתנה</b>. ואותו שפשה טעון שריפה, ואותו שלא פשה מסגירו {יג} שבוע שני: <b>יראה [בתחלה]</b>. דחשיב לנשתנה כנגע אחר. ואין הלכה כר' יהודה:
<b style="color: gray;">תוי"ט</b>
{יא} <b>שבירוקים</b> כו'. מדכתיב ירקרק ואדמדם יליף לה בתורת כהנים. וכתב הר''מ, ושורש משרשי הלשון שלא יהיה נוסף אות או אותיות אלא לזרז ולהפליג כו'. ועתוי''ט: {יב} <b>אבל</b> בפתוך אינן מיטמאין. וכל זה בתורת כהנים. ועתוי''ט: {יג} <b>כלומר</b> מכבסו ומסגירו כדלקמן. ובתורת כהנים יליף ליה. ומשמע נמי בעומד שני שבועות שישרף. ואין כן דעת הר''מ. ועתוי''ט:
<h3>פרק יא - משנה ה</h3>
הָעוֹמֵד בָּרִאשׁוֹן, יְכַבֵּס וְיַסְגִּיר. הָעוֹמֵד בַּשֵּׁנִי, יִשָּׂרֵף. הַפּוֹשֶׂה בָּזֶה וּבָזֶה, יִשָּׂרֵף. הִכְהָה בַּתְּחִלָּה, רַבִּי יִשְׁמָעֵאל אוֹמֵר, יְכַבֵּס וְיַסְגִּיר. וַחֲכָמִים אוֹמְרִים, אֵינוֹ זָקוּק לוֹ. הִכְהָה בָּרִאשׁוֹן, יְכַבֵּס וְיַסְגִּיר. הִכְהָה בַּשֵּׁנִי, קוֹרְעוֹ, וְשׂוֹרֵף מַה שֶּׁקָּרַע. וְצָרִיךְ מַטְלִית. רַבִּי נְחֶמְיָה אוֹמֵר, אֵינוֹ צָרִיךְ מַטְלִית {יז}:
<b style="color: gray;">רע"ב</b> <b>העומד</b>. בעינו בסוף שבוע ראשון, שלא פשה ולא כהה מראיתו: <b>יכבס</b>. מקום הנגע {יד} ויסגיר: <b>העומד בשני</b>. בסוך שבוע שני לא כהה ולא פשה: <b>הפושה בזה ובזה</b>. בסוף שבוע ראשון או בסוף שבוע שני: <b>הכהה בתחילה</b>. כשהובא אל הכהן וראהו וקודם שהסגיר כהה: <b>יכבס ויסגיר</b>. כאילו כהה בסוף שבוע ראשון: <b>הכהה</b>. שהיה מתחילה חזק הירקות או האדמימות, ונעשה ירוק בינוני או אדום בינוני {טו}: <b>אינו זקוק לו</b>. אין זקוק להסגירו, וטהור. והלכה כחכמים: <b>הכהה בראשון יכבס ויסגיר</b>. כאילו לא כהה: <b>הכהה בשני</b>. דבסוף שבוע שני מצאו {טז} שכהה: <b>קורעו ושורף מה שקרע, וצריך מטלית</b>. לשון טלאי. חתיכת בגד במקום הקרע, דכתיב ואם תראה עוד, ואין עוד אלא מקומו, מלמד שהוא טולה עליו מטלית: <b>רבי נחמיה אומר כו'</b>. ואין הלכה כר' נחמיה:
<b style="color: gray;">תוי"ט</b>
{יד} <b>כלומר</b> לא הבגד כולו ולא הנגע בלבד, אלא מעט מן הבגד עמו. מדכתיב וכבסו אשר בו הנגע, ולא כתיב וכבסו הנגע. ת''כ: {טו} <b>דאילו</b> ירוק חלש שהוא מראה שלישי, טהור לגמרי, אפילו בראשון או בשני, דכתיב והנה כהה הנגע, משמע דעדיין קצת מראה נגע בו. תורת כהנים: {טז} <b>ובראשון</b> עמד. ואם כהה בראשון וחזר בשני למראיתו, ישרף. ואם כהה גם בשני, אפילו פשה בכהה, מכבסו. הר''ש. וכולהו דיני דפירקין בתורת כהנים מדרשי דקרא. ועתוי''ט: {יז} <b>אינו</b> צריך כו'. והאי עוד מיבעי ליה, מה ראשונה כגריס, אף שניה. ורבנן תרתי שמע מינה. תורת כהנים:
<h3>פרק יא - משנה ו</h3>
חָזַר נֶגַע לַבֶּגֶד, מַצִּיל אֶת הַמַּטְלִית. חָזַר לַמַּטְלִית, שׂוֹרֵף אֶת הַבֶּגֶד. הַטּוֹלֶה מִן הַמֻּסְגָּר בַּטָּהוֹר, חָזַר נֶגַע לַבֶּגֶד, שׂוֹרֵף אֶת הַמַּטְלִית. חָזַר לַמַּטְלִית, הַבַּגֶד הָרִאשׁוֹן יִשָּׂרֵף, וְהַמַּטְלִית תְּשַׁמֵּשׁ אֶת הַבֶּגֶד הַשֵּׁנִי בְּסִימָנִין:
<b style="color: gray;">רע"ב</b> <b>חזר נגע לבגד</b>. במקום אחר מן הבגד. ולא במטלית שנתן על מקום הקריעה: <b>מציל את המטלית</b>. כששורף את הבגד כולו. כדכתיב ואם תיראה עוד בבגד וגו' ושרף את הבגד. מציל את המטלית, אותו טלאי שנתן על מקום הקריעה מצילו, ואינו שורפו עם הבגד: <b>חזר למטלית</b>. לאותו טלאי שחיבר בו: <b>שורף את הבגד</b>. כאילו חזר בבגד עצמו. אבל המטלית אינו טעון שריפה, אלא אם הוא שלש על שלש, מסגירו. ואם עמד בעיניו שבועות שנים או פשה בשבוע ראשון, שורף {יח}. ואם פחות משלש על שלש אינו מיטמא בנגעים: <b>הטולה מן המוסגר</b>. שעשה טלאי מחתיכת בגד מוסגר על בגד טהור. ומוסגר קרי לבגד שעמד בעיניו בשבוע ראשון, ובשבוע שני כהה. דקורע ממנו הנגע ושורף מה שקרע, ושאר הבגד קרוי מוסגר: <b>חזר הנגע לבגד המוסגר</b>. שניטלה ממנו חתיכה זו שהיא עתה טלאי לבגד טהור, אע''פ שהבגד המוסגר טעון שריפה כדכתיב ואם תיראה עוד בבגד וגו': <b>מציל את המטלית</b>. היינו הטלאי הזה שניטל ממנו ומחובר בבגד טהור, מצילו ואינו שורפו {יט} עם הבגד המוסגר: <b>חזר</b>. הנגע למטלית. לחתיכה זו שניטלה מן המוסגר: <b>ישרף</b>. המוסגר בכל מקום שהוא, כאילו היתה חתיכה זו מחוברת בו. וחתיכה תשמש הבגד השני שהיא מחוברת בו, בסימנים. שמסגיר עם הבגד השני. דדינו של שני כאילו הנגע בו, בין לענין הסגר בין לענין שריפה וכיבוס וכל דבר. ולאחר ששמשה הבגד השני, אפילו הלך הנגע לגמרי מן החתיכה, טעון שריפה, שהרי משחזר בו הנגע מתחילתו כבר הוזקק לשריפה:
<b style="color: gray;">תוי"ט</b>
{יח} <b>ולהכי</b> לא שייך ביה לשון הצלה: {יט} <b>הר''ש</b> מהתוספתא. ונראה לי דטעמא דהמטלית אינו נמשך להבגד, כיון דמחובר לטהור. אבל בסיפא, הבגד שאינו מחובר לטהור נמשך אחרי המטלית. אלא דצריך עיון דמאי שנא מהא דפרק י''ג משנה ה' דחולץ האבנים. עיין שם. והר''מ גורס שורף. וכן הוא בתורת כהנים. ועתוי''ט:
<h3>פרק יא - משנה ז</h3>
קַיְטָא שֶׁיֶּשׁ בָּהּ פִּסְפָּסִים צְבוּעִים וּלְבָּנִים, פּוֹשִׂין מִזֶּה לָזֶה. שָׁאֲלוּ אֶת רַבִּי אֱלִיעֶזֶר, וַהֲרֵי הוּא פִּסְפָּס יָחִיד. אָמַר לָהֶן, לֹא שָׁמַעְתִּי. אָמַר לוֹ רַבִּי יְהוּדָה בֶן בְּתֵירָא, אֲלַמֵּד בּוֹ. אָמַר לוֹ, אִם לְקַיֵּם דִּבְרֵי חֲכָמִים, הֵן. אָמַר לוֹ, שֶׁמָּא יַעֲמוֹד בּוֹ שְׁנֵי שָׁבוּעוֹת, וְהָעוֹמֵד בַּבְּגָדִים שְׁנֵי שָׁבוּעוֹת טָמֵא. אָמַר לוֹ, חָכָם גָּדוֹל אַתָּה, שֶׁקִּיַּמְתָּ דִּבְרֵי חֲכָמִים. הַפִּשְׂיוֹן הַסָּמוּךְ, כָּל שֶׁהוּא. הָרָחוֹק, כַגְּרִיס. וְהַחוֹזֵר, כַּגְּרִיס:
<b style="color: gray;">רע"ב</b> <b>קייטא</b>. מלבוש שרגילים ללבוש בימות החמה. תרגום קיץ, קייטא. ולי נראה שהוא לשון רומ''י שקורים למלבוש של אשה קוטייא: <b>שיש לה פספסין</b>. מנומרת בצבעים הרבה, לבן וירוק ושחור ודומיהן. פספסין לשון פס יד, שפיסת יד מבגד לבן ופיסת יד מבגד של צבע: <b>ולבנים פושים מזה לזה</b>. מלבן ללבן. ואף על פי שהצבוע מפסיק, חשוב פשיון. דפשיון רחוק מטמא בכגריס: <b>והרי הוא פספס יחידי</b>. כלומר, אם לא היה בו אלא פספס אחד לבן {כ}, וכל שאר הפספסין צבועין, מי בעי הסגר, או לא, משום דאין לו להיכן יפשה: <b>אמר להן לא שמעתי</b>. כלומר, קבלתי מרבותי דטעון הסגר, ולא פירשו לי הטעם למה: <b>אלמד בו</b>. כלומר, תרשיני לומר לפניך טעם לדבר: <b>אם לפרש דברי חכמים הן</b>. שלא תסתור מה שקבלתי: <b>שמא יעמוד שני שבועות</b>. שאע''פ שאין לו במה יפשה יכול לבוא לידי טומאה, אם יעמוד בעיניו שני שבועות: <b>הפשיון הסמוך</b>. כשפושה סמוך לאום: <b>הרחוק</b>. שהאום בראש אחד של בגד והפשיון בראשו השני {כא}: <b>החוזר</b>. כגון שכהה בשני דקורעו ושורף מה שקרע, וכתיב ואם תיראה עוד בבגד ושרף וגו'. וזהו החוזר, ושיעורו בכגריס:
<b style="color: gray;">תוי"ט</b>
{כ} <b>שיש</b> בו כגריס ולא יותר. הר''ש. כלומר, דאין צריך שיהא בו שלש על שלש, דכולו בגד אחד הוא. ועתוי''ט: {כא} <b>ודוקא</b> מצד אחד אף שרחוקים, אבל מצד זה לצד אחר לא, אלא אם כן בעורות:
<h3>פרק יא - משנה ח</h3>
הַשְּׁתִי וְהָעֵרֶב מִטַּמְּאִים בַּנְּגָעִים מִיָּד. רַבִּי יְהוּדָה אוֹמֵר, הַשְּׁתִי, מִשֶּׁיִּשָּׁלֵק. וְהָעֵרֶב, מִיָּד. וְהָאוּנִין שֶׁל פִּשְׁתָּן, מִשֶּׁיִּתְלַבְּנוּ. כַּמָּה יְהֵא בַפְּקַעַת וּתְהֵא מִטַּמְּאָה בַּנְּגָעִים, כְּדֵי לֶאֱרוֹג מִמֶּנָּה שָׁלשׁ עַל שָׁלשׁ {כב} שְׁתִי וָעֵרֶב, אֲפִלּוּ כֻלָּהּ שְׁתִי, אֲפִלּוּ כֻלָּהּ עֵרֶב {כג}. הָיְתָה פְּסִיקוֹת, אֵינָהּ מִטַּמְּאָה בַּנְּגָעִים. רַבִּי יְהוּדָה אוֹמֵר, אֲפִלּוּ פְסִיקָה אַחַת וּקְשָׁרָהּ, אֵינָהּ מִטַּמְּאָה:
<b style="color: gray;">רע"ב</b> <b>השתי והערב</b>. של צמר, שניכר בין שתי לערב, שהשתי דק והערב עב מאוד: <b>השתי משישלק</b>. דכתיב בבגד צמך או בבגד פשתים או בשתי או בערב, מה בגד שנגמרה מלאכתו, אף שתי וערב משתגמר מלאכתן. ות''ק סבר, או בשתי, הפסיק הענין: <b>משישלק</b>. במים רותחים. ויש ספרים שגורסים משישלה, כלומר משיהיו שולין ומסירים אותו מן היורה ששולקים אותן בה ללבנן: <b>האונין של פשתן</b>. אגודות מטוה של פשתן. ולפי שבפשתן אין ניכר בין שתי לערב כמו בצמר, משום הכי לא מפליג בהו בין שתי לערב: <b>משיתלבנו</b>. שנותנים אותן בתנור שיתחממו בהבל התנור ויתלבנו שם: <b>פקעת</b>. עץ שהנשים מסבבות המטוה מן הכוש לתוכו: <b>כדי לארוג ממנה שלש על שלש</b>. שיהא בה שיעור לעשות כל הבגד של שלש אצבעות על שלש אצבעות ממנה, גם השתי גם הערב, כדקתני ואפילו כולה שתי ואפילו כולה ערב: <b>היתה פסיקות</b>. שהיו החוטים שבפקעת מופסקין, לא הוי חיבור. אבל אם היו קשורים הוי חיבור: <b>אפילו פסיקה אחת</b>. שאין בכל הפקעת אלא פסיקה אחת וקשרה, לא הוי חבור. ואין הלכה כרבי יהודה:
<b style="color: gray;">תוי"ט</b>
{כב} <b>שלש</b>. דיליף ליה נמי במה מצינו מבגד: {כג} <b>אפילו</b> כו'. דאין צריך שיהיה שתי וערב, דאו לחלק. ק''א:
<h3>פרק יא - משנה ט</h3>
הַמַּעֲלֶה מִן הַפְּקַעַת לַחֲבֶרְתָּהּ, מִן הַסְּלִיל לַחֲבֵרוֹ, מִן הַכֹּבֶד הָעֶלְיוֹנָה לַכֹּבֶד הַתַּחְתוֹנָה, וְכֵן שְׁנֵי דַפֵּי חָלוּק שֶׁנִּרְאָה נֶגַע בְּאֶחָד מֵהֶן, הֲרֵי הַשֵּׁנִי טָהוֹר. בְּנֶפֶשׁ הַמַּסֶּכֶת וּבַשְּׁתִי הָעוֹמֵד, הֲרֵי אֵלּוּ מִטַמְּאִין בַּנְּגָעִים מִיָּד. רַבִּי שִׁמְעוֹן אוֹמֵר, הַשְּׁתִי אִם הָיָה רָצוּף, מִטַּמֵּא:
<b style="color: gray;">רע"ב</b> <b>המעלה מן הפקעת לחברתה</b>. פעמים שהנשים עושות פקעת בת אמה או בת שתי אמות ומגלגלות ומסבבות מזו לזו לעשות פקעת גדולה, ואם עד שלא תעלה את כולה נראה נגע באחת מהן וחוט מחברן, הוי השני טהור: <b>סליל</b>. עץ חלול כמין קנה שמחברים עליו המטוה: <b>כובד העליונה</b>. שני עצים עגולים שהאורגין כורכים בהן השתי שלהן וגוללין, ונראה נגע בכובד האחד, השני טהור. דלא הוי חיבור: <b>וכן שני דפי חלוק</b>. נמי אינן חיבור. ולא כעין חלוקים שלנו שמחתכים ומחברין בו בתי הזרוע ושאר חתיכות בתפירה של חיבור גמור, דההוא ודאי חשיב חיבור כאילו הוא בגד אחד, אלא מיירי דלא מיחבר כולי האי: <b>בנפש המסכת</b>. חוט הערב שנכנס לתוך השתי כנפש לתוך הגוף, ועד שיתישבו על מכונם אצל הארוג הוי כשתי להצטרך עמו לנגע כגריס {כד}. אי נמי, בתחילה כשאורג בו שתי בתי נירים קודם שיארג בו ג' על ג' {כה}: <b>ובשתי העומד</b>. הם חוטי השתי שבין כובד העליון לתחתון, שעומדים שם ליארג ולהסך בהן חוטי הערב. וקא משמע לן דלא תימא כל חוט וחוט עומד בפני עצמו ואין בו רוחב כגריס, אלא כולם חיבור זה לזה, ואם נראה (נמי) נגע בצד זה, טמא בצד אחר: <b>אם היה רצוף</b>. שהחוטים רצופים זה אצל זה כעין רצפה, שאורגין זה אצל זה, שכן דרך האורגים ליישבן להיות אריגתם מכוונת, אז חשיבה חיבור. ואי לאו הכי, חזינן כל חוט כאילו עומד בפני עצמו ולא הוי חיבור. ואין הלכה כרבי שמעון:
<b style="color: gray;">תוי"ט</b>
{כד} <b>רוצה</b> לומר לשתי העומד מצטרף: {כה} <b>וקשה</b>, דבפרק י''ב משנה ב' תני דתחילת הבגד צריך שלש על שלש. ועוד, מה ענין בתי נירין לשלש על שלש. ונראה לי דהכי גרסינן, עד שיארג בו שלישי, ולא גרסינן על שלש. ועתוי''ט:
<h3>פרק יא - משנה י</h3>
נִרְאָה בַּשְּׁתִי הָעוֹמֵד, הָאָרִיג טָהוֹר. נִרְאָה בָּאָרִיג, הַשְּׁתִי הָעוֹמֵד טָהוֹר. נִרְאָה בַּסָּדִין, שׂוֹרֵף אֶת הַנִּימִין. נִרְאָה בַּנִּימִין, הַסָּדִין טָהוֹר. חָלוּק שֶׁנִּרְאָה בוֹ נֶגַע, מַצִּיל אֶת הָאֻמְרִיּוֹת שֶׁבּוֹ, אֲפִלּוּ הֵן אַרְגָּמָן:
<b style="color: gray;">רע"ב</b> <b>נראה הנגע, בשתי העומד האריג טהור</b>. כשאין עתיד לארוג יותר: <b>השתי העומד טהור</b>. היינו מה שאין עתיד לקצץ מן השתי עם הארוג: <b>הנימין</b>. חוטין שבראש הסדין ובסופו: <b>מציל את האומריות</b>. שפת הבגד, שאינו שורף אותו, דכתיב ושרף את הבגד בצמר או בפשתים, שאין תלמוד לומר בצמר או בפשתים {כו}, אלא ללמדך שאין שורך האומריות עמהן: <b>ואפילו הן ארגמן</b>. דלא תימא דאין מציל אלא כשהאומריות של מין אחר שאינו מטמא בנגעים כגון של משי ושל זהב, קמשמע לן ואפילו הן ארגמן שהוא צמר צבוע {כז} מציל:
<b style="color: gray;">תוי"ט</b>
{כו} <b>שהול''ל</b> הצמר כו', ומאמרו בצמר, יורה שיש בהן מה שישרוף ומה שיעזוב, ובאה הקבלה שיעזוב מהן האומריות. הר''מ: {כז} <b>שאינו</b> ראוי לקבל נגע, ואע''פ שיש במינו נגע. הכי יליף ליה בתורת כהנים:
<h3>פרק יא - משנה יא</h3>
כָּל הָרָאוּי לִטַמֵּא טְמֵא מֵת אַף עַל פִּי שֶׁאֵינוֹ רָאוּי לִטַּמֵּא מִדְרָס, מִטַּמֵּא בַּנְּגָעִים. כְּגוֹן קֶלַע שֶׁל סְפִינָה, וּוִילוֹן, וְשָׁבִיס שֶׁל סְבָכָה, וּמִטְפָחוֹת שֶׁל סְפָרִים, וְגַלְגִלּוֹן, וּרְצוּעוֹת מִנְעָל וְסַנְדָּל {כח} שֶׁיֵּשׁ בָּהֶן רֹחַב כַּגְּרִיס, הֲרֵי אֵלּוּ מִטַּמְּאִין בַּנְּגָעִים. סָגוֹס שֶׁנִּרְאָה בוֹ נֶגַע, רַבִּי אֶלִיעֶזֶר בֶּן יַעֲקֹב אוֹמֵר, עַד שֶׁיֵּרָאֶה בָּאָרִיג וּבַמּוֹכִין. הֵחֵמֶת וְהַתּוּרְמָל נִרְאִין כְּדַרְכָּן, וּפוֹשֶׂה מִתּוֹכוֹ לַאֲחוֹרָיו, וּמֵאֲחוֹרָיו לְתוֹכוֹ:
<b style="color: gray;">רע"ב</b> <b>כל הראוי, ליטמא טמא מת</b>. בצמר ופשתים או בעור: <b>אע''פ שאינו מיטמא מדרס</b>. כגון בגד שלש על שלש, דאינו מיטמא מדרס עד שיהא בו שלשה טפחים על שלשה טפחים, ומיטמא במת. וכל שכן שכל המיטמאין מדרס מיטמאין בנגעים, ובלבד בלבנים שאינם צבועים: <b>קלע של ספינה ווילון וכו'</b>. כל הני דחשיב, מיטמאין במת ואין מיטמאים מדרס: <b>שביס</b>. לשון השביסים {כט} והשהרונים הכתוב בישעיה (ג' י''ח): <b>וגלגלון</b>. אבנט שחוגרים בו: <b>סגוס</b>. בגד עב מאוד והוא כאדרת שער: <b>באריג ובמוכין</b>. בגוף האדרת ובשערות הבולטים ממנה. והלכה כר' אליעזר בן יעקב: <b>החמת והתורמל</b>. כלים של עור, וקושרים אותן ונכפל העור במקום הקשר, ואין הנגע שבכפליו נראה אא''כ מתפשט העור. ולהכי קתני נראין כדרכן, כלומר שאין פושטו, אלא רואהו כך כמות שהוא. חמת, נוד של עור. תורמל, כמין כיס גדול של עור שהרועה מניח חפציו בתוכו: <b>מתוכו לאחוריו</b>. אם מתחילה נראה נגע בתוכו והסגירו, ובסוף שבוע נראה נגע באחוריו מבחוץ, חשיב פשיון. ובתוספתא משמע דדוקא בעורות אמרינן הכי, ולא בבגדים:
<b style="color: gray;">תוי"ט</b>
{כח} <b>כגון</b> כו'. ולא ידעתי למה פרט אלו, ורבים הם השנויים בכלים: {כט} <b>וקשה</b>, דסבכה גופא הוה מצי למתני. והר''מ נראה דלא גרס ושביס:
<h3>פרק יא - משנה יב</h3>
בֶּגֶד הַמֻּסְגָּר שֶׁנִּתְעָרֵב בַּאֲחֵרִים, כֻּלָּן טְהוֹרִים. קְצָצוֹ וַעֲשָׂאוֹ מוֹכִין, טָהוֹר, וּמֻתָּר בַּהֲנָיָתוֹ. וְהַמֻּחְלָט שֶׁנִּתְעָרֵב בַּאֲחֵרִים, כֻּלָּם טְמֵאִין. קְצָצוֹ וַעֲשָׂאוֹ מוֹכִין, טָמֵא, וְאָסוּר בַּהֲנָיָתוֹ:
<b style="color: gray;">רע"ב</b> <b>בגד המוסגר</b>. שהיה בו נגע וצבעו {ל} ואין הנגע ניכר בו: <b>כולן טהורים</b>. דאת הודאי הוא מטמא, ואינו מטמא את הספק {לא}: <b>ועשאו מוכין</b>. קרעים קטנים פחותים משלש על שלש, אלא שלא הובדלו לגמרי: <b>כולן טמאין</b>. דכיון שנזקק לטומאה אין הספק מטהרו: <b>טמא ואסור בהנאתו</b>. דהא שריפה בעי {לב}:
<b style="color: gray;">תוי"ט</b>
{ל} <b>ובן</b> פירש הר''ש, משום דמוכח מתורת כהנים דאיירי אף בימי הסגירו, ולא באותו שנטהר בקריעת הנגע. ועתוי''ט: {לא} <b>כדלעיל</b> בסוף פרק ה' לענין אדם. הר''ש. ואף דהתם מקרא יליף, אין להחמיר בנגעי בגדים יותר מבנגעי אדם: {לב} <b>הר''מ</b> והר''ש. ותימה, למה לא פירשו מדכתיב ממארת. ועוד, שגם תרומה טמאה בשריפה ומותר ליהנות:
<h2>פרק יב</h2>
<h3>פרק יב - משנה א</h3>
כָּל הַבָּתִּים {א} מִטַּמְּאִין בַּנְּגָעִים, חוּץ מִשֶּׁל נָכְרִים. הַלּוֹקֵחַ בָּתִּים מִן הַנָּכְרִים, יֵרָאוּ בַתְּחִלָּה. בַּיִת עָגוֹל, בַּיִת טְרִיגוֹן, בַּיִת הַבָּנוּי בִּסְפִינָה אוֹ בְאַסְקַרְיָא, עַל אַרְבַּע קוֹרוֹת, אֵינוֹ מִטַּמֵּא בַנְּגָעִים. וְאִם הָיָה מְרֻבָּע, אֲפִלּוּ עַל אַרְבָּעָה עַמּוּדִים, מִטַּמֵּא:
<b style="color: gray;">רע"ב</b> <b>כל הבתים</b>. ודוקא בארץ ישראל, דבבית ארץ אחוזתכם כתיב (ויקרא י''ד): <b>חוץ משל נכרים</b>. אם קנו בית בארץ ישראל. דהכי משמע, אחוזתכם מיטמאה בנגעים, ואין אחוזת הנכרים מיטמאה בנגעים. וכשם שאין אחוזתם מיטמאה בנגעים, כך בגדיהם וגופם {ב} אין מיטמאים בנגעים: <b>יראו בתחילה</b>. והימים שהיה בהם הנגע כל זמן שהיו ביד נכרים, אינם עולים להן מן החשבון: <b>בית עגול</b>. שאין בו זויות: <b>טריגון</b>. שיש לו שלש זויות. שלש בלשון רומי טר''י. והוא הדין בית שיש לו שתי זויות או חמש {ג}: <b>אינו מיטמא בנגעים</b>. דגבי נגעים כתיב קירות קירות {ד} שתי פעמים, ומיעוט קירות שנים, הרי ארבעה: <b>ובאסקריא</b>. הוא תורן הספינה. ויש ספרים שגורסים אכסדיא, והן קורות שקושרים ביחד ומוליכין אותן בנהרות ובים. ובלשון מקרא קרויין רפסודות: <b>אינן מיטמאין בנגעים</b>. דכתיב בבית ארץ, עד שיהיה הבית מחובר בארץ: <b>על ארבע קורות</b>. כמו או על ארבע קורות. שהיה הבית בנוי על גבי הקורות {ה}: <b>אפילו על ארבעה עמודים</b>. שהעמודים מחוברים בארץ והן נחשבים ארבע זויות לבית והגג עליהן, מיטמא בנגעים אע''פ שהוא פתוח מכל צדדיו {ו}:
<b style="color: gray;">תוי"ט</b>
{א} <b>כל</b>. לאתויי כדפירש הר''ב בריש פרק דלעיל. ועיין מה שכתב שם: {ב} <b>בתורת</b> כהנים לא גרס וגופן, דמאדם למדנו, דאתם קרויים אדם כו': {ג} <b>ולא</b> תני להו במתניתין, משום דשתים אתיא במכל שכן, ובחמש איכא פלוגתא דתנאי כמו בציצית. מהר''מ. ועתוי''ט: {ד} <b>ומראיהן</b> שפל מן הקיר לא חשיב, אלא הני דכתיב בהו לישנא יתירא חשיב. רש''י: {ה} <b>שהקורות</b> בולטות כמו מן עלייה ועליהם בנוי בית. ומהר''מ פירש, קורות רחבות ויכולין לעמוד בלא נעיצה, ולא קרינן ביה בבית ארץ: {ו} <b>הר''מ</b>. וקשה, דלקמן (משנה ב') תנן עד שיהא בו אבנים כו'. ובנוסחת ארץ ישראל כתוב ועליהן בית בנוי. וכן הוא בהר''ש:
<h3>פרק יב - משנה ב</h3>
בַּיִת שֶׁאֶחָד מִצְּדָדָיו מְחֻפֶּה בְשַׁיִשׁ, אֶחָד בְּסֶלַע, וְאֶחָד בִּלְבֵנִים, וְאֶחָד בְּעָפָר, טָהוֹר {ז}. בַּיִת שֶׁלֹּא הָיוּ בוֹ אֲבָנִים וְעֵצִים וְעָפָר {ח} וְנִרְאָה בוֹ נֶגַע וְאַחַר כָּךְ הֵבִיאוּ בוֹ אֲבָנִים וְעֵצִים וְעָפָר, טָהוֹר. וְכֵן בֶּגֶד שֶׁלֹּא אָרַג בּוֹ שָׁלשׁ עַל שָׁלשׁ וְנִרְאָה בוֹ נֶגַע וְאַחַר כָּךְ אָרַג בּוֹ שָׁלשׁ עַל שָׁלשׁ, טָהוֹר. אֵין הַבַּיִת מִטַּמֵּא בַנְּגָעִים עַד שֶׁיְּהֵא בוֹ אֲבָנִים וְעֵצִים וְעָפָר:
<b style="color: gray;">רע"ב</b> <b>בית שאחד מצדדיו</b>. אחד מארבעה כתליו מחופה בשיש מרמר''א: <b>בסלע</b>. צור שהיא שם מששת ימי בראשית: <b>בלבנים</b>. עשויים בכבשן: <b>בעפר</b>. שהכותל עשוי מגושי עפר: <b>טהור</b>. דבעינן שיהיו ארבעה קירות הבית ראויין ליטמא בנגעים, ואם אחד מן הקירות עשוי בדבר שאין ראוי ליטמא, כגון כל הני דאמרינן, הבית טהור: <b>בית שלא היו בו אבנים ועצים ועפר</b>. כל שלשתן, אלא אחד מהן היה בו, ונראה הנגע באותו האחד, טהור. דבעינן שיהא ראוי ליטמא קודם ראיית הנגע: <b>עד שיהיו בו אבנים ועצים ועפר</b>. דכתיב (ויקרא י''ד) את אבניו ואת עציו ואת כל עפר הבית {ט}:
<b style="color: gray;">תוי"ט</b>
{ז} <b>בשיש</b> כו'. אף דכתיב ונתתי נגע בבית סתם, נלמד במדת דבר הלמד מסופו, ונתץ את הבית את אבניו ואת עציו ואת כל עפר הבית, ולא הבנוי מענין אחר. הר''מ. וכתב מהר''מ דתנא ושייר עצם וברזל: {ח} <b>ועפר</b>. המגובל במים. כדכתיב וטח כו': {ט} <b>וקשה</b>, מנלן דבעינן שלש, דילמא חדא סגי. ונראה לי דמיתורא דבית קדריש ליה, דהא בבית קמיירי, אלא לומר שהבית זה הוא דוקא בשלשתן יחד. ועתוי''ט:
<h3>פרק יב - משנה ג</h3>
וְכַמָּה אֲבָנִים יְהוּ בוֹ, רַבִּי יִשְׁמָעֵאל אוֹמֵר, אַרְבַּע. רַבִּי עֲקִיבָא אוֹמֵר, שְׁמוֹנֶה. שֶׁהָיָה רַבִּי יִשְׁמָעֵאל אוֹמֵר, עַד שֶׁיֵּרָאֶה כִּשְׁנֵי גְרִיסִין עַל שְׁתֵּי אֲבָנִים אוֹ עַל אֶבֶן אֶחָת. רַבִּי עֲקִיבָא אוֹמֵר, עַד שֶׁיֵּרָאֶה כִּשְׁנֵי גְרִיסִין עַל שְׁתֵּי אֲבָנִים, לֹא עַל אֶבֶן אֶחָת. רַבִּי אֶלְעָזָר בְּרַבִּי שִׁמְעוֹן אוֹמֵר, עַד שֶׁיֵּרָאֶה כִּשְׁנֵי גְרִיסִין עַל שְׁתֵּי אֲבָנִים בִּשְׁנֵי כְתָלִים בְּזָוִית, אָרְכּוֹ כִּשְׁנֵי גְרִיסִין וְרָחְבּוֹ כַּגְּרִיס:
<b style="color: gray;">רע"ב</b> <b>עד שיראה כשני גריסין</b>. דכתיב [שם] וראה את הנגע והנה הנגע, מלמד שאין נגעי בתים מיטמאין, עד שיראו כשני גריסין: <b>או על אבן אחת</b>. והיינו טעמא דאמר רבי ישמעאל ארבע אבנים לארבעה כותלי הבית, לכל כותל אבן אחת. ולרבי עקיבא דאמר עד שיראו כשני גריסים על שתי אבנים לא על אבן אחת, אין פחות משמונה אבנים, לכל כותל שתי אבנים: <b>רבי אלעזר בר' שמעון אומר כו'</b>. טעמא דר' אלעזר בר' שמעון [בסנהדרין דף ע''א] דכתיב קיר וכתיב קירות, איזהו קיר שהוא כקירות, הוי אומר זה קרן זוית, ובכל קיר בעינן שיעור נגע, דהיינו כגריס הקלקי מרובע בכל אחד ואחד {י}. והלכה כר' עקיבא:
<b style="color: gray;">תוי"ט</b>
{י} <b>ור'</b> עקיבא דריש, קיר, דאפילו נראה בכותל אחד די. וחלצו את האבנים, אין פחות משתים. ור' ישמעאל אומר וחלצו וגו', אין פחות משתים. הקיר אפילו לא נראה אלא על אבן אחת. ת''כ:
<h3>פרק יב - משנה ד</h3>
עֵצִים, כְּדֵי לִתֵּן תַּחַת הַשְּׁקוֹף. רַבִּי יְהוּדָה אוֹמֵר, כְּדֵי לַעֲשׂוֹת סַנְדָּל לַאֲחוֹרֵי הַשְּׁקוֹף. עָפָר, כְּדֵי לִתֵּן בֵּין פַּצִּים לַחֲבֵרוֹ {יא}. קִירוֹת הָאֵבוּס וְקִירוֹת הַמְּחִיצָה, אֵינָן מִטַּמְּאִין בַּנְּגָעִים. יְרוּשָׁלַיִם וְחוּצָה לָאָרֶץ, אֵינָן מִטַּמְּאִין בַּנְּגָעִים:
<b style="color: gray;">רע"ב</b> <b>עצים</b>. כדאמרינן שאין הבית מיטמא עד שיהיו בו עצים, כמה יהיו בכל כותל וכותל, כדי ליתן תחת השקוף. כך צריך לכל קיר וקיר: <b>שקוף</b>. מקום שהדלת שוקף עליו, ורגילין ליתן עץ תחתיו: <b>סנדל לאחורי השקוף</b>. רגילים להניח עץ לאחורי השקוף להגין, ונקרא סנדל, כמו שהסנדל מגין על הרגל. שקוף, נקרא בין של פתח בין של חלון: <b>פצים</b>. לשון סדק וקרע. כמו (תהילים ס') הרעשת ארץ פצמתה: <b>קירות האבוס</b>. של בהמה: <b>וקירות המחיצה</b>. של (חצרות) גנות ופרדסים: <b>אין מיטמאין בנגעים</b>. דכתיב בקירות הבית, ולא בקירות האבוס ולא בקירות המחיצה: <b>ירושלים וחוצה לארץ אינן מיטמאין בנגעים</b>. דכתיב (ויקרא י''ד) בבית ארץ אחוזתכם, וחוצה לארץ אינה אחוזתכם, וירושלים נמי לא נתחלקה לשבטים {יב}:
<b style="color: gray;">תוי"ט</b>
{יא} <b>עצים</b> כדי וכו'. ושיעור האבנים, מפרש בתוספתא, משאוי שנים. הר''ש: {יב} <b>לשבט</b> יהודה ובנימין, אלא יד כל ישראל שוין. וקרן מזרחית דרומית דלא היה לו יסוד, צריך לומר דלאו מפני שלא היה בחלקו של טורף, אלא דהכי גמירי לה כדכתיב הכל בכתב וגו'. וכן סתם לן בפרק ט' דערכין משנה ו'. ובזבחים דף נ''ג ריהטא דסוגיא אליבא דמאן דאמר דנתחלקה, ולדידיה מיטמא בנגעים. וכן פירש הר''ב בפרק ה' משנה ד' דזבחים ובריש פרק ג' דמדות. וצריך עיון:
<h3>פרק יב - משנה ה</h3>
כֵּיצַד רְאִיַּת הַבַּיִת, וּבָא אֲשֶׁר לוֹ הַבַּיִת וְהִגִּיד לַכֹּהֵן לֵאמֹר כְּנֶגַע נִרְאָה לִי בַּבָּיִת (ויקרא יד), אֲפִלּוּ תַּלְמִיד חָכָם וְיוֹדֵעַ שֶׁהוּא נֶגַע וַדַּאי, לֹא יִגְזוֹר וְיֹאמַר נֶגַע נִרְאָה לִי בַּבָּיִת ; אֵלָּא כְּנֶגַע {יג}. נִרְאָה לִי בַּבָּיִת. וְצִוָּה הַכֹּהֵן וּפִנּוּ אֶת הַבַּיִת (בְּטֶרֶם יָבֹא הַכֹּהֵן לִרְאוֹת אֶת הַנֶּגַע וְלֹא יִטְמָא כָּל אֲשֶׁר בַּבָּיִת וְאַחַר כֵּן יָבֹא הַכֹּהֵן לִרְאוֹת אֶת הַבָּיִת (שם)), וַאֲפִלּוּ חֲבִילֵי עֵצִים, וַאֲפִלּוּ חֲבִילֵי קָנִים {טו}, דִּבְרֵי רַבִּי יְהוּדָה. רַבִּי שִׁמְעוֹן אוֹמֵר, עֵסֶק הוּא לַפִּנּוּי. אָמַר רַבִּי מֵאִיר, וְכִי מַה מִּטַּמֵּא לוֹ, אִם תֹּאמַר כְּלֵי עֵצָיו וּבְגָדָיו וּמַתְּכוֹתָיו, מַטְבִּילָן וְהֵן טְהוֹרִים. עַל מֶה חָסָה הַתּוֹרָה, עַל כְּלֵי חַרְסוֹ, וְעַל פַּכּוֹ, וְעַל טִפְיוֹ. אִם כָּךְ חָסָה הַתּוֹרָה עַל מָמוֹנוֹ הַבָּזוּי, קַל וָחֹמֶר עַל מָמוֹנוֹ הֶחָבִיב. אִם כָּךְ עַל מָמוֹנוֹ, קַל וָחֹמֶר עַל נֶפֶשׁ בָּנָיו וּבְנוֹתָיו. אִם כָּךְ עַל שֶׁל רָשָׁע, קַל וָחֹמֶר עַל שֶׁל צַדִּיק:
<b style="color: gray;">רע"ב</b> <b>לא יגזור</b>. לא יפסוק הדיין לומר שהוא נגע ודאי, מדכתיב כנגע נראה לי בבית, ולא כתיב נגע: <b>אפילו חבילי עצים</b>. שאינן בכלל טומאה, צריך לפנות. והא דכתיב ולא יטמא כל אשר בבית, דמשמע דאטומאה קפיד רחמנא, סבירא ליה לרבי יהודה דמלתא באנפי נפשה היא, לאשמועינן דכלים דהוו מעיקרא נמי מיטמו אי שביק להו {יד}. ואין הלכה כר' יהודה: <b>עסק זה לפינוי</b>. בתמיה, וכי להעסיקו לפנות את הבית הוצרך הכתוב, שאתה מזקיקו לפנות דברים שאין מקבלים טומאה, על כרחך לא בא הכתוב לדרוש אלא כמו שדורש ר' מאיר שהתורה חסה על ממונן של ישראל: <b>פכו</b>. לשון פכים קטנים: <b>תפיו</b>. מקום שאופה ומבשל בו קדירתו, כגון תנור וכירים של חרס המיטלטלין. ויש ספרים שגורסים טפיו בטי''ת, והוא כלי חרס קטן מאוד שאין המשקה יוצא הימנו אלא טיף טיף. וכל אלו אין להם טהרה במקוה: <b>א''כ על של רשע</b>. שהנגעים באים על לשון הרע:
<b style="color: gray;">תוי"ט</b>
{יג} <b>כנגע</b>. וקשה, למה אסור לומר נגע, והלא עד שיאמר הכהן טמא אין כאן טומאה. והר''מ פירש, משום למד לשונך לומר איני יודע, או משום דרך ארץ שצריך לנהוג עם הכהן, או כדי שלא לפתוח פיו לשטן. ולכל הטעמים נראה לי דבכל הנגעים הדין כך. ואפשר שלא הקפידה התורה אלא בנגע הבא עליו ראשון: {יד} <b>ואפילו</b> לא ישהו בכדי אכילת פרס, ולא דמי לנכנס בבית. ת''כ. כלומר ולהכי מפנה אותם שהרי לא יוכל להציל כלל: {טו} <b>קנים</b>. ואע''ג דעל הרוב הכלים שנעשו מהן אין מקבלין טומאה:
<h3>פרק יב - משנה ו</h3>
אֵינוֹ הוֹלֵךְ לְתוֹךְ בֵּיתוֹ וּמַסְגִּיר, וְלֹא בְתוֹךְ הַבַּיִת שֶׁהַנֶּגַע בְּתוֹכוֹ וּמַסְגִּיר, אֶלָּא עוֹמֵד עַל פֶּתַח הַבַּיִת {טז} שֶׁהַנֶּגַע בְּתוֹכוֹ וּמַסְגִּיר, שֶׁנֶּאֱמַר (ויקרא יד), וְיָצָא הַכֹּהֵן מִן הַבַּיִת אֶל פֶּתַח הַבָּיִת וְהִסְגִּיר אֶת הַבַּיִת שִׁבְעַת יָמִים. וּבָא בְסוֹף הַשָּׁבוּעַ וְרָאָה אִם פָּשָׂה, וְצִוָּה הַכֹּהֵן וְחִלְּצוּ אֶת הָאֲבָנִים אֲשֶׁר בָּהֵן הַנָּגַע וְהִשְׁלִיכוּ אֶתְהֶן אֶל מִחוּץ לָעִיר אֶל מָקוֹם טָמֵא. וְלָקְחוּ אֲבָנִים אֲחֵרוֹת וְהֵבִיאוּ אֶל תַּחַת הָאֲבָנִים וְעָפָר אַחֵר יִקַּח וְטָח אֶת הַבָּיִת (שם). אֵינוֹ נוֹטֵל אֲבָנִים מִצַּד זֶה וּמֵבִיא לְצַד זֶה, וְלֹא עָפָר מִצַּד זֶה וּמֵבִיא לְצַד זֶה, וְלֹא סִיד מִכָּל מָקוֹם {יז}. אֵינוֹ מֵבִיא לֹא אַחַת תַּחַת שְׁתַּיִם וְלֹא שְׁתַּיִם תַּחַת אַחַת {יח} ;. אֶלָּא מֵבִיא. שְׁתַּיִם תַּחַת שְׁתַּיִם תַּחַת שָׁלשׁ, תַּחַת אַרְבַּע {יט}. מִכָּאן אָמְרוּ, אוֹי לָרָשָׁע אוֹי לִשְׁכֵנוֹ, שְׁנֵיהֶן חוֹלְצִין, שְׁנֵיהֶן קוֹצְעִין, שְׁנֵיהֶן מְבִיאִין אֶת הָאֲבָנִים. אֲבָל הוּא לְבַדּוֹ מֵבִיא אֶת הֶעָפָר, שֶׁנֶּאֱמַר (שם), וְעָפָר אַחֵר יִקַּח וְטָח אֶת הַבָּיִת, אֵין חֲבֵרוֹ מִטַּפֵּל עִמּוֹ בַּטִּיחָה:
<b style="color: gray;">רע"ב</b> <b>אינו הולך לתוך ביתו</b>. דכתיב ויצא הכהן מן הבית. יכול ילך לביתו ויסגיר, תלמוד לומר אל פתח הבית, אי אל פתח הבית, יכול יעמוד תחת המשקוף ויסגיר, תלמוד לומר ויצא מן הבית, עד שיעקר מכל הבית: <b>ולא סיד מכל מקום</b>. דכתיב ועפר אחר יקח, וסיד לא הוי עפר אלא אבן שריפה: <b>לא אחת תחת שתים</b>. אבן גדולה שממלאה מקום השתים: <b>מכאן אמרו אוי לרשע ואוי לשכנו</b>. שאם כותל מפסיק בין שני בתים ונראה נגע בכותל לצד בית זה, כעל הבית האחר צריך להטפל עמו, דכתיב וחלצו את האבנים, לשון רבים. ולזה שהנגע לצד ביתו קורא רשע, שהנגעים באים על לשון הרע כדאמרן: <b>שניהם קוצעים</b>. לשון ואת הבית יקציע {כ}: <b>יקח וטח</b>. לשון יחיד, למעוטי חברו שאין מטפל עמו בטיחה:
<b style="color: gray;">תוי"ט</b>
{טז} <b>על</b> כו'. כלומר סמוך. כמו ועליו מטה מנשה: {יז} <b>מכל</b> מקום. פירוש, משום מקום. מהר''מ. ומצאנו כן בתנ''ך, לא תעשה כל מלאכה. ובתהלים ע''ח: {יח} <b>לא</b> וגו'. בתורת כהנים, ולקחו אבנים כו' והביאו אל תחת האבנים. אין פחות משתים: {יט} <b>אלא</b> כו'. וכן להיפך. דכיון דאיבא שתים, תו לא הקפידה התורה. ועתוי''ט: {כ} <b>לשון</b> קיצוע מפרש. אבל הלימוד מאשר הקצו. ודשניהן מביאין, נלמד מולקחו אבנים אחרות. והא דכתיב יקציע, אחר חלץ, לשון יחיד, למעוטי כותל המפסיק בין בית לחצר ולגינה, שאין בעל החצר והגינה מסייע לבעל הבית:
<h3>פרק יב - משנה ז</h3>
בָּא בְסוֹף שָׁבוּעַ וְרָאָה, אִם חָזַר, וְנָתַץ אֶת הַבַּיִת אֶת אֲבָנָיו וְאֶת עֵצָיו וְאֵת כָּל עֲפַר הַבָּיִת וְהוֹצִיא אֶל מִחוּץ לָעִיר {כא} אֶל מָקוֹם טָמֵא (שם). הַפִּשְׂיוֹן הַסָּמוּךְ, כָּל שֶׁהוּא. וְהָרָחוֹק, כַּגְּרִיס. וְהַחוֹזֵר בַּבָּתִּים, כִּשְׁנֵי גְרִיסִין {כב}:
<b style="color: gray;">רע"ב</b> <b>בא בסוף שבוע</b>. אחרי הטוח הבית, חוזר ומסגירו, ואם בסוף שבוע חזר הנגע, ונתץ את הבית: <b>הפשיון הסמוך</b>. שפשה סמוך לנגע: <b>והחוזר כשני גריסים</b>. דכתיב ואם ישוב הנגע, כאדם האומר חזר פלוני למקומו, והנגע שבבתים בתחילה אינו מטמא אלא בשני גריסים, כדאמרן:
<b style="color: gray;">תוי"ט</b>
{כא} <b>לעיר</b>. ואפילו אינה מוקפת חומה: {כב} <b>הפסיון</b> כו'. כל זה ילפינן בתורת כהנים מקראי. ועתוי''ט:
<h2>פרק יג</h2>
<h3>פרק יג - משנה א</h3>
עֲשָׂרָה בָתִּים הֵן {א}, הִכְהָה בָּרִאשׁוֹן, וְהַהוֹלֵךְ לוֹ, קוֹלְפוֹ וְהוּא טָהוֹר. הִכְהָה בַּשֵּׁנִי, וְהַהוֹלֵךְ לוֹ, קוֹלְפוֹ וְהוּא טָעוּן צִפֳּרִים. הַפּוֹשֶׂה בָּרִאשׁוֹן, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. חָזַר, יִנָּתֵץ, לֹא חָזַר, טָעוּן צִפֳּרִים. עָמַד בָּרִאשׁוֹן וּפָשָׂה בַּשֵּׁנִי, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. חָזַר, יִנָּתֵץ. לֹא חָזַר, טָעוּן צִפֳּרִים. עָמַד בָּזֶה וּבָזֶה, חוֹלֵץ וְקוֹצֶה וְטָח וְנוֹתֵן לוֹ שָׁבוּעַ. חָזַר יִנָּתֵץ. לֹא חָזַר, טָעוּן צִפֳּרִים. אִם עַד שֶׁלֹּא טִהֲרוֹ בַצִּפֳּרִים נִרְאָה בוֹ נֶגַע, הֲרֵי זֶה יִנָּתֵץ. וְאִם מִשֶּׁטִּהֲרוֹ בַצִּפֳּרִים נִרְאָה בוֹ נֶגַע, יֵרָאֶה בַּתְּחִלָּה:
<b style="color: gray;">רע"ב</b> <b>עשרה בתים</b>. הכהה בראשון. בסוף שבוע ראשון כהה, או הלך הנגע לגמרי. הרי שני בתים, דכשנים הן חשובים: <b>קולפו</b>. קולף מקום הנגע בלבד, והבית טהור: <b>הכהה</b>. בסוף שבוע שני, וההולך לגמרי. שנים אחרים, הרי ארבעה: <b>הפושה בשבוע ראשון חולץ וקוצה וטח ונותן לו שבוע</b>. ואם חזר, נותץ. הרי חמשה: <b>לא חזר טעון צפרים</b>. הרי ששה: עמד בעיניו בשבוע ראשון ופשה בשני, חולץ וקוצה וטח ונותן לו שבוע. חזר, נותץ. הרי שבעה: <b>לא חזר טעון צפרים</b>. הרי שמונה: עמד בעיניו בשבוע ראשון ובשבוע שני, חולץ וקוצה וטח ונותן לו שבוע. שדין העומד בעיניו בשבוע שני כדין הפושה. חזר, נותץ. הרי תשעה: <b>לא חזר טעון צפרים</b>. הרי עשרה: <b>אם עד שלא טיהרו בצפרים נראה בו נגע</b>. הרי הוא כחוזר, וטעון נתיצה. אבל משטיהרו, הוי ליה כנגע חדש ומסגירו:
<b style="color: gray;">תוי"ט</b>
{א} <b>עשרה</b>. כולהו דפרקין ילפינן בתורת כהנים מקראי:
<h3>פרק יג - משנה ב</h3>
הָאֶבֶן שֶׁבַּזָּוִית, בִּזְמַן שֶׁהוּא חוֹלֵץ, חוֹלֵץ אֶת כֻּלוֹ. וּבִזְמַן שֶׁהוּא נוֹתֵץ, נוֹתֵץ אֶת שֶׁלּוֹ וּמַנִּיחַ אֶת שֶׁל חֲבֵרוֹ. נִמְצָא חֹמֶר בַּחֲלִיצָה מִבַּנְּתִיצָה. רַבִּי אֱלִיעֶזֶר אוֹמֵר, בַּיִת הַבָּנוּי רֹאשׁ וּפָתִין, נִרְאָה בָרֹאשׁ, נוֹטֵל אֶת כֻּלּוֹ {ד}. נִרְאָה בַפָּתִין, נוֹטֵל אֶת שֶׁלּוֹ וּמַנִּיחַ אֶת שֶׁל חֲבֵרוֹ:
<b style="color: gray;">רע"ב</b> <b>האבן שבזוית</b>. שהיא בינו ובין חברו בשותפות {ב}: <b>חולץ את כולו</b>. כדדרשינן וחלצו, מלמד ששניהם חולצים: <b>בזמן שהוא נותץ</b>. את הבית כולו: <b>נותץ שלו</b>. דגבי נתיצה כתיב את אבניו ואת עציו, אבניו שלו ועציו שלו: <b>ראש ופתין</b>. פירש הערוך, אותה האבן או אותו העץ שתופס מצד מערב נדבך שלו, ולצד מזרח נדבך של חברו, שם אותה האבן או אותו העץ, ראש. ואותם האבנים ועצים שבנדבך זה במערב אחת, ובנדבך זה במזרח אחת, שמן פתין {ג}:
<b style="color: gray;">תוי"ט</b>
{ב} <b>שכן</b> דרך הזוית לתת שם אבנים גדולות המחזיקות את כל עובי הכותל ונראות משני צדדים. רש''י. והוא הדין דהוה מצי למימר האבן הראשה כר' אלעזר, אלא דברו בכל כותל, שמן הסתם יש בזוית אבן גדולה: {ג} <b>פירוש</b>, כותל המפסיק בין שני בתים, ועל עץ או אבן אחת שבראשם מונח נדבך לבית זה וכן לבית השני, אותו העץ או האבן מיקרי ראש, ושאר עצים או אבנים לפנים נקראין, פתים. ולפי שבערוך פירושו סתום הרחבתיו. מהר''ם: {ד} <b>נראה</b> כו'. מדתלי בנראה, מסתברא דאחליצה קאי. דאי אנתיצה, הרי נותץ כל הבית, ומה לי באיזה אבן נראה. וקאמר דלא חייבו הכתוב לחברו שיחליץ עמו אלא כשנראה בראש, הואיל ואבן אחת בשלו ושל חברו. וכן משמע מדתני נוטל ולא נותץ. וכן כתב מהר''ם:
<h3>פרק יג - משנה ג</h3>
בַּיִת שֶׁנִּרְאָה בוֹ נֶגַע, הָיְתָה עֲלִיָּה עַל גַּבָּיו, נוֹתֵן אֶת הַקּוֹרוֹת לָעֲלִיָּה. נִרְאָה בָעֲלִיָּה, נוֹתֵן אֶת הַקּוֹרוֹת לַבָּיִת {ה}. לֹא הָיְתָה עֲלִיָּה עַל גַּבָּיו, אֲבָנָיו וְעֵצָיו וַעֲפָרוֹ נִתָּצִין עִמּוֹ. וּמַצִּיל עַל הַמַּלְבְּנִים וְעַל שְׂרִיגֵי הַחַלּוֹנוֹת. רַבִּי יְהוּדָה אוֹמֵר, מַלְבֵּן הַבָּנוּי עַל גַּבָּיו, נִתָּץ עִמּוֹ. אֲבָנָיו, וְעֵצָיו, וַעֲפָרוֹ, מְטַמְּאִין בְּכַזַּיִת, רַבִּי אֶלְעָזָר חִסְמָא אוֹמֵר, בְּמַה שֶּׁהֵן:
<b style="color: gray;">רע"ב</b> <b>נותן את הקורות לעלייה</b>. וסומכן בעמודין ואינו נותצן עם הבית, דכתיב את אבניו ואת עציו ואת [כל] עפר הבית, ולא אבנים ועצים ועפר של עלייה: <b>נתצין עמו</b>. דדרשינן את אבניו ואת עציו ואת עפר הבית, כל אבנים שנבנו עמו וכל עצים שנבנו עמו וכל עפר שנבנה עמו. וכיון דאין עלייה על גביו, הרי כולם נבנו עמו: <b>מלבנים</b>. כמין לבנים מרובעות ששוטחים על הגגות {ו}. ויש מפרשים, כעין מזוזות שעושים בחלונות מבחוץ לנוי, ואין מחוברים בטיט בחלון: <b>שריגות</b>. כמין סבכה שעושים בחלון שמסתכלים משם לרה''ר {ז}: <b>מלבן</b>. עץ ארוך שעל הקיר העשוי להושיב עליו ראשי הקורות שלא ירקבו מלחלוחית החומה: <b>בכזית</b>. משום דצרעת אתקש למת, דכתיב (במדבר י''ב) אל נא תהי כמת: <b>במשהו</b>. כאברים של מת, דתנן באהלות, האברים אין להם שיעור. ואין הלכה כר' אלעזר:
<b style="color: gray;">תוי"ט</b>
{ה} <b>לבית</b>. שלצורך הבית ג''כ נבנו לצורך התקרה. ק''א: {ו} <b>ולא</b> מפרש לענין מה שוטחין אותן. דאי לצורך עצמן, פשיטא דאינן בכלל אבניו. אלא ודאי שיש בהן צורך קצת אל הגג. וזה הוה ליה להר''ב לפרש: {ז} <b>ועושין</b> הסבכה כדי שלא יפלו התינוקות. הר''ש:
<h3>פרק יג - משנה ד</h3>
בַּיִת הַמֻּסְגָּר, מְטַמֵּא מִתּוֹכוֹ. וְהַמֻּחְלָט, מִתּוֹכוֹ וּמֵאֲחוֹרָיו. זֶה וָזֶה מְטַמְּאִין בְּבִיאָה:
<b style="color: gray;">רע"ב</b> <b>בית המוסגר מטמא מתוכו</b>. כדכתיב והבא אל הבית {ח} כל ימי הסגיר אותו יטמא עד הערב. והאבנים המנוגעים עצמן, אפילו במוסגר, מטמאין מאחוריהן: <b>והמוחלט מתוכו ומאחוריו</b>. הנוגע בבית מאחוריו, טמא, דכתיב במוחלט, צרעת ממארת בבית טמא הוא, מה תלמוד לומר טמא הוא, הוסיף לו שיהא טמא בין מתוכו בין מאחוריו: <b>זה וזה מטמאין בביאה</b>. לטמא כל הנכנס בתוכו:
<b style="color: gray;">תוי"ט</b>
{ח} <b>הר''מ</b>. נראה לפרש ; דלא מיטמא בנגיעה מתוכו אלא כשבא כולו לתוכו, כדמשמע קרא. אבל דעת רש''י לפי הגירסא שלפנינו, דטמא בנגיעה לחודא, ואתי שפיר טפי סיפא זה וזה מטמאין בביאה. והר''מ כתב, זה וזה כו', כיצד בית שהיה מיסך כו'. ודוחק דמפסיק במשנת הבונה כו':
<h3>פרק יג - משנה ה</h3>
הַבּוֹנֶה מִן הַמֻּסְגָּר בְּטָהוֹר, וְחָזַר נֶגַע לַבַּיִת, חוֹלֵץ אֶת הָאֲבָנִים {ט}. חָזַר עַל הָאֲבָנִים, הַבַּיִת הָרִאשׁוֹן יִנָּתֵץ, וְהָאֲבָנִים יְשַׁמְּשׁוּ אֶת הַבַּיִת הַשֵּׁנִי בְּסִימָנִין:
<b style="color: gray;">רע"ב</b> <b>הבונה מן המוסגר בטהור</b>. לאחר שחלץ וקצע וטח ונתן לו שבוע, בתוך ימי הסגרו לקח מאותו בית אבנים ובנאן בבית אחר: <b>חזר נגע לבית</b>. המוסגר: חולץ את האבנים: שלקח ממנו ומסלקן מן הטהור, והן טמאים כטומאת הבית שנטלן ממנו: <b>חזר הנגע לאבנים</b>. שנבנה בטהור: <b>הבית</b>. המוסגר ינתץ, כאילו היו קבועים בו. והני אבנים נמי בעו נתיצה, אלא שממתין להם עד שישמשו הבית השני בסימנין, דטעון הסגר, ודינו לכל דבר ככל בית שנראה בו נגע בתחילה:
<b style="color: gray;">תוי"ט</b>
{ט} <b>חולץ</b> כו'. ולעיל פרק י''א משנה ו' תני מציל כו'. עיין מה שכתבתי שם. ומהר''מ כתב, דהתם והכא חד דינא הוא, ואין דינן בשריפה, אלא התנא עצה טובה קמ''ל, דמאחר שראינו שחזר הנגע להמוסגר, ניכר בטוב שכולו מנוגע הוא, ויש לחוש שינוגע גם הניקח מאתו ויתקלקל גם הבגד והבית הטהור, לזה השמיענו עצה טובה שיחלוץ האבנים ויפריש המטלית מהטהור. וחולץ לאו מענין חולץ וקוצה וטח קאמר, דכיון דנלקחו טן המוסגר לאחר חליצה וטיחה קודם נתיצה, אין דינן כיוצא בו. ומציל דהתם פירושו יפריש, כמו העושר אשר הציל. ועתוי''ט:
<h3>פרק יג - משנה ו</h3>
בַּיִת שֶׁהוּא מֵסֵךְ עַל גַּבֵּי בַיִת הַמְנֻגָּע, וְכֵן אִילָן שֶׁהוּא מֵסֵךְ עַל גַּבֵּי בַיִת הַמְנֻגָּע, הַנִּכְנָס לַחִיצוֹן, טָהוֹר, דִּבְרֵי רַבִּי אֶלְעָזָר בֶּן עֲזַרְיָה. אָמַר רַבִּי אֶלְעָזָר, מָה אִם אֶבֶן אַחַת מִמֶּנּוּ מְטַמָּא בְּבִיאָה, הוּא עַצְמוֹ לֹא יְטַמֵּא בְּבִיאָה:
<b style="color: gray;">רע"ב</b> <b>בית שהוא מיסך על גבי בית המנוגע</b>. כגון שבית המנוגע בנוי בתוך בית אחר. וכן אילן שבית המנוגע בנוי תחתיו: <b>הנכנס לחיצון טהור</b>. דהאי לחודיה קאי והאי לחודיה קאי. ודמי לבית ועלייה, דאי קאי מצורע בבית, עלייה טהורה: <b>ומה אם אבן אחת</b>. שמבית המנוגע, מטמאה כל אשר באוהל: <b>הבית כולו</b>. שהוא תחת בית אחר, לא כל שכן שיטמא כל מה שבתוך החיצון. והלכה כרבי אליעזר:
<b style="color: gray;">תוי"ט</b> <b>.אין</b> פירוש למשנה זו
<h3>פרק יג - משנה ז</h3>
הַטָּמֵא עוֹמֵד תַּחַת הָאִילָן וְהַטָּהוֹר עוֹבֵר, טָמֵא. הַטָּהוֹר עוֹמֵד תַּחַת הָאִילָן וְהַטָּמֵא עוֹבֵר, טָהוֹר. אִם עָמַד, טָמֵא. וְכֵן בְּאֶבֶן הַמְנֻגַּעַת, טָהוֹר. וְאִם הִנִּיחָהּ, הֲרֵי זֶה טָמֵא:
<b style="color: gray;">רע"ב</b> <b>והטהור עובר טמא</b>. דכתיב במצורע, מחוץ למחנה מושבו, מכאן שמושבו טמא. הלכך כשהטמא עומד תחת האילן, נעשה מקום האילן מושבו והטהור העובר שם טמא. אבל כשהטמא עובר ואינו עומד לפוש שם, אין זה קרוי מושבו, ואע''פ שהטהור יושב שם, טהור ואינו מקבל טומאה: <b>ואם עמד הטמא, נטמא מקום האילן ונטמא הטהור העובר</b> ! {י} <b>שם: וכן באבן המנוגעת</b>. אם אדם הנושאה עובר תחת האילן, הטהור העומד שם לא נטמא: <b>ואם הניחה טמא</b>. והוא הדין אפילו לא הניחה, אלא שעמד הנושאה:
<b style="color: gray;">תוי"ט</b>
{י} בפרק קמא דכלים משנה ד' כתב הר''ב, מצורע יושב וטהור עובר. ובקידושין דף ל''ג הגירסא מצורע יושב וטהור עומד. וכתב רש''י שכן הוא בתורת כהנים. וכתב הר''ש, והכל אחד, דלעומד דהכא קרי ליה התם יושב, ולעובר דהכא קרי ליה התם עומד. ולהכי נמי לא קפיד הר''ב וכתב הכא עובר במקום עומד:
<h3>פרק יג - משנה ח</h3>
טָהוֹר שֶׁהִכְנִיס רֹאשׁוֹ וְרֻבּוֹ {יא} לְבַיִת טָמֵא, נִטְמָא. וְטָמֵא שֶׁהִכְנִיס רֹאשׁוֹ וְרֻבּוֹ לְבַיִת טָהוֹר, טִמְּאָהוּ. טַלִּית טְהוֹרָה שֶׁהִכְנִיס מִמֶּנָּה שָׁלשׁ עַל שָׁלשׁ לְבַיִת טָמֵא, נִטְמָאָה. וּטְמֵאָה שֶׁהִכְנִיס {טו} מִמֶּנָּה אֲפִלּוּ כַזַּיִת לְבַיִת טָהוֹר, טִמְּאַתּוּ:
<b style="color: gray;">רע"ב</b> <b>טהור שהכניס ראשו ורובו</b>. דבציר מראשו ורובו לא חשיבא ביאה: <b>שהכניס ממנה שלש אצבעות על שלש אצבעות</b>. חשיבא כאילו נכנסה כל הטלית כולה. אבל פחות מכן לא, דבציר משלש על שלש אינה מקבלת טומאה ולא חשיבא: <b>וטמאה</b>. כגון טלית המנוגעת שהכניס ממנה כזית לבית טהור: <b>טמאתו</b>. דצרעת אתקש למת. וטלית המנוגעת דמטמאה בביאה נפקא לן מקרא דכתיב [ויקרא יד] ולצרעת הבגד ולבית, מקיש בגד לבית, מה בית מטמא בביאה דהא כתיב [שם] והבא אל הבית וגו', אף בגד מטמא בביאה {יב}. מנין לרבות את כולן כגון שתי וערב ועורות {יג}, תלמוד לומר [שם יג] זאת תורת נגע צרעת בגד הצמר, מקיש כולן לבגד, מה בגד מטמא בביאה, אף כולן מטמאין בביאה {יד}:
<b style="color: gray;">תוי"ט</b>
{יא} <b>ורובו</b>. מדלא כתיב והבא בבית, אלא אל הבית, משמע שעדיין הוא יבוא אל הבית. ומיהו בבציר מרוב לאו ביאה היא כלל. ק''א: {יב} <b>אי</b> מה בית טעון צפרים אף בגד כו', תלמוד לומר זאת: {יג} <b>הר''ש</b> השמיט ועורות. ודייק טפי לשון כגון: {יד} <b>אי</b> מה בגד מטמא בכל הטומאות כגון שרצים ושכבת זרע, אף כולן, תלמוד לומר זאת. ת''כ: {טו} <b>שהכניס</b> כו'. אע''פ שלא עמד שם אלא שהכניסה והוציאה, טמא, דדוקא גבי אילן שאין שם ארבע מחיצות בעינן עומד, כדכתיב בדד ישב. אבל בבית דאיכא מחיצות, כאילו עומד דמי. תוס':
<h3>פרק יג - משנה ט</h3>
מִי שֶׁנִּכְנַס לְבַיִת הַמְנֻגָּע וְכֵלָיו עַל כְּתֵפוֹ וְסַנְדָּלָיו וְטַבְּעוֹתָיו בְּיָדָיו, הוּא וְהֵן טְמֵאִין מִיָּד. הָיָה לָבוּשׁ בְּכֵלָיו וְסַנְדָּלָיו בְּרַגְלָיו וְטַבְּעוֹתָיו בְּיָדָיו, הוּא טָמֵא מִיָּד, וְהֵן טְהוֹרִין עַד שֶׁיִּשְׁהֶה כְּדֵי אֲכִילַת פְּרַס, פַּת חִטִּין וְלֹא פַת שְׂעוֹרִים, מֵסֵב וְאוֹכְלָן בְּלִפְתָּן:
<b style="color: gray;">רע"ב</b> <b>וכליו על כתפו</b>. מקופלים ומונחים על כתיפו דרך משאוי: <b>וטבעותיו בידיו</b>. מונחים על פס ידו שלא כדרך מלבוש: <b>הוא והן טמאין מיד</b>. דקרינן נמי בכלים והבא אל הבית יטמא: <b>היה לבוש בכליו</b>. דהשתא אין כליו טמאים אלא מחמת דידיה: <b>והן טהורים עד שישהה בכדי אכילת פרס</b>. דכתיב והאוכל בבית יכבס את בגדיו והשוכב בבית יכבס את בגדיו, ותניא, אין לי אלא אוכל ושוכב, לא אוכל ולא שוכב מנין, תלמוד לומר יכבס בגדיו, ריבה. א''כ למה נאמר אוכל ושוכב, ליתן שיעור לבא אל הבית שאין טעון כיבוס בגדים עד שישהה כדי שיעור אכילה כשהוא שוכב, כלומר כשהוא מיסב {טז}. וכמה שיעור אכילה, כדי אכילת פרס, שהוא חצי ככר של עירוב, לדברי רש''י הם ארבע ביצים, ולדברי רמב''ם שלש ביצים: <b>מיסב ואוכל בלפתן</b>. ששיעורו מועט משאלו [היה] אוכלן בלא לפתן, שמתוך טעם של לפתן ממהר לאכול:
<b style="color: gray;">תוי"ט</b>
{טז} <b>ומשום</b> הכי לא כתב והשוהה, ללמד שתהא האכילה משוערת באוכל כשהוא מיסב, שזה קובע לאכילתו, ואי לאו הכי הוה משער השהייה באכילה דכל התורה, דהיינו בכזית. ק''א:
<h3>פרק יג - משנה י</h3>
הָיָה עוֹמֵד בִּפְנִים וּפָשַׁט יָדוֹ לַחוּץ וְטַבְּעוֹתָיו בְּיָדָיו, אִם שָׁהָה כְּדֵי אֲכִילַת פְּרַס, טְמֵאוֹת. הָיָה עוֹמֵד בַּחוּץ וּפָשַׁט יָדוֹ לִפְנִים וְטַבְּעוֹתָיו בְּיָדָיו, רַבִּי יְהוּדָה מְטַמֵּא מִיָּד. וַחֲכָמִים אוֹמְרִים, עַד שֶׁיִּשְׁהֶה כְּדֵי אֲכִילַת פְּרָס {יז}. אָמְרוּ לוֹ לְרַבִּי יְהוּדָה, מָה אִם בִּזְמַן שֶׁכָּל גּוּפוֹ טָמֵא, לֹא טִמֵּא אֶת מַה שֶּׁעָלָיו עַד שֶׁיִּשְׁהֶה כְּדֵי אֲכִילַת פְּרָס. בִּזְמַן שֶׁאֵין כָּל גּוּפוֹ טָמֵא, (אֵינוֹ דִין) שֶׁלֹּא יְטַמֵּא אֶת מַה שֶּׁעָלָיו עַד שֶׁיִּשְׁהֶה כְּדֵי אֲכִילַת פְּרָס:
<b style="color: gray;">רע"ב</b> <b>היה עומד בפנים</b>. תוך בית המנוגע: <b>ופשט ידיו לחוץ וטבעותיו בידיו</b>. הכא מיירי כשטבעותיו באצבעותיו דרך מלבוש, ואם שהה כדי אכילת פרס, טמאות, דבתר גופו גרירי. ואם היו בפס ידו דרך משאוי, מוכיח בתוספתא שהם טמאות מיד: <b>בזמן שאין כל גופו טמא</b>. כגון הכא דהוא עומד בחוץ ולא נטמא כל זמן שלא הכניס ראשו ורובו: <b>אינו דין שלא יטמא את מה שעליו עד שישהה כדי אכילת פרס</b>. ורבי יהודה אומר, מצינו שיפה כח הטמא להציל, מכח הטהור להציל, שהרי ישראל שמקבלים טומאה מצילין כלים בבית המנוגע, שאין מטמאין עד שישהה כדי אכילת פרס, ונכרי ובהמה שאין מקבלים טומאה אין מצילין כלים בבית המנוגע, שהבגדים שעליהם טמאים מיד {יח}. ואין הלכה כרבי יהודה:
<b style="color: gray;">תוי"ט</b>
{יז} <b>עד</b> כו'. ואז נטמאו טבעותיו. אבל ידיו נטמאו מיד. הר''מ. ודייק ליה מדאמרו לו בזמן שאין כל גופו טמא, דמשמע מיהא דמקצת גופו, היינו ידיו, טמאין. והא דבעינן ראשו ורובו, היינו שיטמא כל גופו: {יח} <b>בתורת</b> כהנים יליף ליה:
<h3>פרק יג - משנה יא</h3>
מְצוֹרָע שֶׁנִּכְנַס לַבַּיִת, כָּל הַכֵּלִים שֶׁיֶּשׁ שָׁם טְמֵאִין, אֲפִלּוּ עַד הַקוֹרוֹת. רַבִּי שִׁמְעוֹן אוֹמֵר, עַד אַרְבַּע אַמּוֹת. כֵּלִים, מִיָּד טְמֵאִין. רַבִּי יְהוּדָה אוֹמֵר, אִם שָׁהָה כְּדֵי הַדְלָקַת הַנֵּר:
<b style="color: gray;">רע"ב</b> <b>עד ארבע אמות</b>. קסבר ר' שמעון, למעלה מארבע אמות רשותא אחריתא הוא, דקומתו של אדם בינוני שלש אמות, ואמה אחת לפישוט ידים ורגלים. ואין הלכה כרבי שמעון: <b>כלים מיד טמאים</b>. כלומר כלים שאמרנו עד הקורות לתנא קמא ועד ארבע אמות לר' שמעון, מיד הן מיטמאין כשנכנס עמהן לבית המנוגע {יט}: <b>כדי הדלקת הנר</b>. כשנכנס ברשות, מודה ר' יהודה דמיטמאין מיד, ולא פליג אלא כשנכנס שלא ברשות. משום דמושבו של מצורע מטמא כדאמרן, וכשנכנס ברשות הוי מושבו מיד, אבל כשנכנס שלא ברשות לא הוי מושבו אלא אם כן שהה כדי הדלקת הנר ולא אפקיה. ואם לא שהה כדי הדלקת הנר, לא הוי מושבו. דהאי דלא אפקיה, משום דטריד בהדלקת הנר דביני שמשי או דימות החול {כ} ולא מצי מפיק ליה:
<b style="color: gray;">תוי"ט</b>
{יט} <b>והוא</b> דוחק, דהא הכא במצורע שנכנס לבית טהור מיירי כמ''ש כלים שאמרנו כו'. ועתוי''ט: {כ} <b>וצריך</b> לומר דלא פלוג, ואף ביום נתנו זה השיעור:
<h3>פרק יג - משנה יב</h3>
נִכְנַס לְבֵית הַכְּנֶסֶת, עוֹשִׂים לוֹ מְחִיצָה גְּבוֹהָה עֲשָׂרָה טְפָחִים עַל רֹחַב אַרְבַּע אַמּוֹת. נִכְנָס רִאשׁוֹן, וְיוֹצֵא אַחֲרוֹן. כָּל הַמַּצִּיל צָמִיד פָּתִיל בְּאֹהֶל הַמֵּת, מַצִּיל צָמִיד פָּתִיל בְּבַיִת הַמְנֻגָּע. וְכָל הַמַּצִּיל מְכֻסֶּה בְּאֹהֶל הַמֵּת, מַצִּיל מְכֻסֶּה בְּבַיִת הַמְנֻגָּע, דִּבְרֵי רַבִּי מֵאִיר {כב}. רַבִּי יוֹסֵי אוֹמֵר, כָּל הַמַּצִּיל צָמִיד פָּתִיל בְּאֹהֶל הַמֵּת, מַצִּיל מְכֻסֶּה בְּבַיִת הַמְנֻגָּע. כָּל הַמַּצִּיל מְכֻסֶּה בְּאֹהֶל הַמֵּת, אֲפִלּוּ מְגֻלֶּה בְּבַיִת הַמְנֻגָּע, טָהוֹר:
<b style="color: gray;">רע"ב</b> <b>נכנס לבית הכנסת</b>. מצורע שבא ליכנס לבית הכנסת: <b>עושים לו מחיצה גבוהה עשרה טפחים</b>. דפחות מעשרה אינה חשובה מחיצה להציל: <b>ברוחב ארבע אמות</b>. כנגד ארבע אמות של תפילה {כא}. אי נמי, משום דזהו שיעור מקומו של אדם, כדאמרינן בעירובין בפרק מי שהוציאוהו [דף מ''ח]: <b>נכנס ראשון ויוצא אחרון</b>. כדי שלא יטמאו העומדים בבית הכנסת בכניסתו וביציאתו, כשהוא עובר מן הפתח ועד המחיצה. דחיישינן שמא יעמוד מעט בשעה שהוא עובר, ויטמאו כל העומדים שם: <b>כל המציל בצמיד פתיל</b>. כגון כלי חרס וכל הנהו דחשיב במסכת כלים פרק ואלו כלים מצילים: <b>כל המציל מכוסה באוהל המת</b>. כגון בור ודות דלא בעי צמיד פתיל אלא כיסוי, כדתנן במסכת אהלות פרק התנור (משנה ו'). והלכה כרבי יוסי:
<b style="color: gray;">תוי"ט</b>
{כא} <b>שאסור</b> לישב בארבע אמות של המתפלל, נמצא שכל כך קנה למושבו. ולשון הר''מ, שהמקום אשר יבוא שם יהיה ארבע על ארבע שיהיה לו מושב בפני עצמו: {כב} <b>דברי</b> ר' מאיר כו'. ר' מאיר מדמהו למת הואיל ושניהם מטמאין כל מה שבאוהל. ור' יוסי הורידו מדרגה אחת הואיל ואינו מטמא שבעה כמת. הר''מ:
<h2>פרק יד</h2>
<h3>פרק יד - משנה א</h3>
כֵּיצַד מְטַהֲרִין אֶת הַמְּצוֹרָע, הָיָה מֵבִיא פְיָלִי שֶׁל חֶרֶשׂ חֲדָשָׁה וְנוֹתֵן לְתוֹכָהּ רְבִיעִית מַיִם חַיִּים, וּמֵבִיא שְׁתֵּי צִפֳּרִים דְּרוֹר. שָׁחַט אֶת אַחַת מֵהֶן עַל כְּלִי חֶרֶשׂ וְעַל מַיִם חַיִּים. חָפַר וְקוֹבְרָהּ בְפָנָיו. נָטַל {ד} עֵץ אֶרֶז וְאֵזוֹב וּשְׁנִי תוֹלַעַת וּכְרָכָן בִּשְׁיָרֵי הַלָּשׁוֹן, וְהִקִּיף לָהֶם רָאשֵׁי אֲגַפַּיִם וְרֹאשׁ הַזָּנָב שֶׁל שְׁנִיָּה. טָבַל וְהִזָּה שֶׁבַע פְּעָמִים לְאַחַר יָדוֹ שֶׁל מְצוֹרָע, וְיֵשׁ אוֹמְרִים, עַל מִצְחוֹ. וְכָךְ הָיָה מַזֶּה עַל הַשְּׁקוֹף שֶׁבַּבַּיִת מִבַּחוּץ:
<b style="color: gray;">רע"ב</b> <b>כיצד מטהרין</b>. פיילי. מזרק. השותים במזרקי יין (עמוס ו') מתרגמינן דשתיין בפיילי חמר: <b>חדשה</b>. דכתיב (ויקרא י''ד) אל כלי חרש על מים, מקיש כלי למים, מה מים שלא נעשה בהן מלאכה {א}, אף כלי שלא נעשה בו מלאכה: <b>רביעית</b>. משום דכתיב [שם] בדם הצפור השחוטה ובמים החיים, מים חיים שדם הצפור ניכר בהן. ושיערו חכמים רביעית {ב}: <b>מים חיים</b>. שלעולם נובעים ואינן פוסקים: <b>צפרים דרור</b>. שדרות בבית כבשדה: <b>וקוברה בפניו</b>. לפי שאסורה בהנאה {ג}: <b>ושני תולעת</b>. לשון צמר צבוע שני. כרמז''י בלע''ז: <b>וכרכן בשיירי לשון</b>. עץ ארז ואזוב ושני תולעת היה מניחן יחד, והלשון יוצא ועודף על עץ ארז ואזוב, והיה כורכן בו דהוו שלשתן באגודה אחת: <b>והקיף</b>. לשון סמיכה והקרבה. כמו [ביצה דף ל''ב] מקיפים שתי חביות. לתרום שלא מן המוקף. כלומר היה סומך להן ראשי אגפים וראש הזנב של הצפור החיה, וטובל כולן ביחד בדם ובמים שבכלי חרס: <b>לאחר ידו</b>. על גב {ה} ידו של מצורע: <b>ויש אומרים על מצחו</b>. ואין הלכה כיש אומרים: <b>על השקוף</b>. של בית שהוא מנוגע:
<b style="color: gray;">תוי"ט</b>
{א} <b>דהא</b> חיים כתיב. רש''י: {ב} <b>וקשה</b>, דהא תנן בפרק ז' דמקואות משנה ה', שלשה לוגין מים שנפל לתוכן קורטוב יין ומראיהן כמראה יין, וכל שכן דם דסומק טפי. ויש לומר, דניכר ממשו קאמר כו'. תוס'. ועתוי''ט: {ג} <b>ומצריכו</b> בפניו, כדי שלא יחשדוהו שיאכלהו נ''ל: {ד} <b>נטל</b>. משמע דלאחר שחיטה נוטלן. ועתוי''ט: {ה} <b>דכתיב</b> על המטהר, דמשמע בגובה, היינו על גב היד. ויש אומרים על מצחו שהוא יותר עליון כו'. וגם בבית כתוב על, שיזה מבחוץ, וילפינן ממצורע שיזה ג''כ בעליונות והוא השקוף. עתוי''ט:
<h3>פרק יד - משנה ב</h3>
בָּא לוֹ לְשַׁלֵּחַ אֶת הַצִּפּוֹר הַחַיָּה, אֵינוֹ הוֹפֵךְ פָּנָיו לֹא לַיָּם, וְלֹא לָעִיר, וְלֹא לַמִּדְבָּר, שֶׁנֶּאֱמַר (ויקרא יד), וְשִׁלַּח אֶת הַצִּפּוֹר הַחַיָּה אֶל מִחוּץ לָעִיר אֶל פְּנֵי הַשָּׂדֶה. בָּא לְגַלֵּחַ אֶת הַמְּצוֹרָע, הֶעֱבִיר תַּעַר עַל כָּל בְּשָׂרוֹ, וְכִבֵּס בְּגָדָיו, וְטָבַל, טָהוֹר מִלְּטַמֵּא בְּבִיאָה, וַהֲרֵי הוּא מְטַמֵּא כַּשֶּׁרֶץ, נִכְנַס לִפְנִים מִן הַחוֹמָה, מְנֻדֶּה מִבֵּיתוֹ שִׁבְעַת יָמִים, וְאָסוּר בְּתַשְׁמִישׁ הַמִּטָּה:
<b style="color: gray;">רע"ב</b> <b>לא לים</b>. אם הוא בעיר היושבת על שפת הים: <b>ולא למדבר</b>. אם העיר יושבת אצל המדבר: <b>שנאמר ושלח את הצפור החיה אל מחוץ לעיר אל פני השדה</b>. מכאן שאינו הופך פניו לעיר: <b>העביר תער על כל בשרו</b>. לאו דוקא. שלא היה מגלח אלא כל מקום כנוס שער, [ונראה, לאפוקי שער] בית הסתרים {ו}, דאמר קרא (ויקרא י''ד) והיה ביום השביעי יגלח את כל שערו, כלל. את ראשו ואת זקנו ואת גבות עיניו, פרט. ואת כל שערו יגלח, חזר וכלל. כלל ופרט וכלל, אי אתה דן אלא כעין הפרט. מה הפרט מפורש מקום כנוס שער ונראה, אף כל מקום כנוס שער ונראה. ותגלחת ראשונה שמגלח בזמן חלוטו, למדוה בגזירה שוה מתגלחת שניה, שמגלח שניה לאחר שספר שבעת ימים, דנאמר בימי חלוטו וגלח את כל שערו וגו', ונאמר בימי ספרו יגלח את כל שערו וגו', מה תגלחת האמורה בימי ספרו פרט לבית הסתרים, אף תגלחת האמורה בימי גמרו פרט לבית הסתרים: <b>טהור מלטמא בביאה</b>. ומלטמא משכב ומושב, כדרך שהיה מטמא כימי חלוטו: <b>מטמא כשרץ</b>. לטמא אדם ובגדים במגע, אבל לא במשא: <b>מנודה בביתו</b>. לענין זה שאסור בתשמיש המטה, דכתיב (ויקרא י''ד) וישב מחוץ לאהלו, ואין אהלו אלא אשתו, וכן הוא אומר (דברים ה') שובו לכם לאהליכם, כשהתיר להם תשמיש המטה לאחר מעמד הר סיני:
<b style="color: gray;">תוי"ט</b>
{ו} <b>הוה</b> ליה למימר נמי דמיעט נמי דכולי גופיה, כדאיתא בגמרא, אלא דכל זה ליתיה, דמסקנת הגמרא היא דכל בשרו דוקא הוא, דאפילו למאן דדריש כלל ופרט, הלכה היא ועוקרת הדרשה. ועוד, דהא הר''ב פסק כר' עקיבא דדריש רבויי ומעוטי וריבה הכל, ולא מיעט אלא שבתוך החוטם (שאי אפשר לראותו כלל. כ''מ). אלא שדחקו להר''ב משנה ד' דפרק ב'. אבל הר''מ כתב, דהתם היינו שאין הכהן זקוק לחפש בשאר מקומות שמא נשאר בהן שער אע''פ שהוא צריך לגלח הכל. ומי כהחכם יודע פשר דבר:
<h3>פרק יד - משנה ג</h3>
בַּיּוֹם הַשְּׁבִיעִי מְגַלֵּחַ תִּגְלַחַת שְׁנִיָּה כַּתִּגְלַחַת הָרִאשׁוֹנָה, כִּבֵּס בְּגָדָיו וְטָבַל, טָהוֹר מִלְּטַמֵּא כַּשֶּׁרֶץ, וַהֲרֵי הוּא טְבוּל יוֹם, אוֹכֵל בַּמַּעֲשֵׂר. הֶעֱרִיב שִׁמְשׁוֹ, אוֹכֵל בַּתְּרוּמָה. הֵבִיא כַּפָּרָתוֹ, אוֹכֵל בַּקֳּדָשִׁים {ח}. נִמְצְאוּ שָׁלשׁ טְהָרוֹת בַּמְּצוֹרָע וְשָׁלשׁ טְהָרוֹת בַּיוֹלֶדֶת:
<b style="color: gray;">רע"ב</b> <b>טהור מלטמא כשרץ</b>. ופוסל תרומה [ותו לא] {ז}: <b>ושלש טהרות ביולדת</b>. והוא הדין בזב בעל שלש ראיות, ובזבה. דבכולהו טבל ועלה אוכל במעשר, העריב שמשו אוכל בתרומה, הביא כפרתו אוכל בקדשים, הרי שלש טהרות. והאי דנקט יולדת טפי מזב וזבה, משום דביולדת כתיב בהדיא (שם י''כ) וכפר עליה הכהן וטהרה, לאכילת קדשים:
<b style="color: gray;">תוי"ט</b>
{ז} <b>לאו</b> דוקא, דהא פוסל בקדשים ג''כ. אלא רוצה לומר כל מה שהוא במדרגה למטה מתרומה: {ח} <b>במעשר</b> כו'. בגמרא ילפינן להו מקראי. ועתוי''ט:
<h3>פרק יד - משנה ד</h3>
שְׁלשָׁה מְגַלְּחִין וְתִגְלַחְתָּן מִצְוָה {ט}, הַנָּזִיר וְהַמְּצוֹרָע וְהַלְוִיִּם. וְכֻלָּן שֶׁגִּלְּחוּ שֶׁלֹּא בְתַעַר אוֹ שֶׁשִּׁיְּרוּ שְׁתֵּי שְׂעָרוֹת, לֹא עָשׂוּ כְלוּם {י}:
<b style="color: gray;">רע"ב</b> <b>והלוים</b>. בעת שנבחרו לשירות במדבר, ואינה נוהגת לדורות:
<b style="color: gray;">תוי"ט</b>
{ט} <b>מצוה</b>. משום דבנזיר אין תגלחת מעכבת, משום הכי נקט מצוה, דאילו במצורע מעכבת. ועתוי''ט: {י} <b>לא</b> כו'. וכולן הלכה הן, דלא מצינו בהן טעם. עתוי''ט:
<h3>פרק יד - משנה ה</h3>
שְׁתֵּי צִפֳּרִים מִצְוָתָן שֶׁיְּהוּ שָׁווֹת בְּמַרְאֶה וּבְקוֹמָה וּבְדָמִים, וּלְקִיחָתָן כְּאֶחָת. אַף עַל פִּי שֶׁאֵינָם שָׁווֹת, כְּשֵׁרוֹת {יב}. לָקַח אַחַת הַיּוֹם וְאַחַת לְמָחָר, כְּשֵׁרוֹת. שָׁחַט אַחַת מֵהֶן וְנִמְצֵאת שֶׁלֹּא דְרוֹר, יִקַּח זוּג לַשְּׁנִיָּה {יג}. הָרִאשׁוֹנָה מֻתֶּרֶת בַּאֲכִילָה. שְׁחָטָהּ וְנִמְצֵאת טְרֵפָה, יִקַּח זוּג לַשְּׁנִיָּה. הָרִאשׁוֹנָה מֻתֶּרֶת בַּהֲנָאָה. נִשְׁפַּךְ הַדָּם, תָּמוּת הַמִּשְׁתַּלַּחַת. מֵתָה הַמִּשְׁתַּלַּחַת, יִשָּׁפֵךְ הַדָּם {יד}:
<b style="color: gray;">רע"ב</b> <b>מצותן שיהיו שוות</b>. דלכתוב רחמנא צפרים, ומיעוט צפרים שתים. שתי דכתב רחמנא למה לי {יא}, אלא ללמד שיהיו שתיהם שוות: <b>ונמצאת טריפה כו'</b>. דחיות כתיב [שם יד], פרט לטריפות: <b>תמות המשתלחת</b>. יניחנה עד שתמות מאליה:
<b style="color: gray;">תוי"ט</b>
{יא} <b>וקשה</b>, הא בשני שעירי יוה''כ מצריך תלת קראי על זה. ויש לומר, כיון דגלי לן התם דלכל הני בעינן שוות, כי גלי הכא שיהיו שוות נשמעי' מהתם דלכולן יהיו שוות: {יב} <b>כשרות</b>. דצפור צפור ריבה. גמרא: {יג} <b>יקח</b> כו'. דלא כשני שעירים דאם משהגריל מת יביא זוג אחר. דמדכתיב האחת, לומר שאינן מעכבות זו את זו. ת''כ: {יד} <b>נשפך</b> כו'. בתורת כהנים יליף להו מקראי. וכן הלכה. ולא כן בשני שעירים, דיחידאה הוא. ועתוי''ט:
<h3>פרק יד - משנה ו</h3>
מִצְוַת עֵץ אֶרֶז, אָרְכּוֹ אַמָּה וְעָבְיוֹ כִּרְבִיעַ כֶּרַע הַמִּטָּה. אֶחָד לִשְׁנַיִם, וּשְׁנַיִם לְאַרְבָּעָה. מִצְוַת אֵזוֹב {טז}, לֹא אֵזוֹב יוֹן, לֹא אֵזוֹב כּוֹחֲלִי, לֹא אֵזוֹב רוֹמִי, לֹא אֵזוֹב מִדְבָּרִית, וְלֹא כָל אֵזוֹב שֶׁיֶּשׁ לוֹ שֵׁם לְוָי:
<b style="color: gray;">רע"ב</b> <b>כרביע כרע המטה</b>. כדמפרש ואזיל, שמחלק כרע המטה לשנים, ואלו השנים מחלקן לארבעה {טו}, וזהו רביע כרע. וקמ''ל דמצוה לצמצם שיהיה רביע כרע, לא פחות ולא יותר: <b>שם לווי</b>. שמלוין ומחברין אותו לדבר אחר. אזוב יון, אזוב כוחלי, אזוב רומי:
<b style="color: gray;">תוי"ט</b>
{טו} <b>כלומר</b>, שאלו השנים מחלק כל אחד לשנים וממילא יהיו כאן ארבעה. וכן כתב הר''מ: {טז} <b>אזוב</b>. ארכו טפח. ושני תולעת, משקל שקל. הר''מ:
<h3>פרק יד - משנה ז</h3>
בַּיּוֹם הַשְּׁמִינִי מֵבִיא שָׁלשׁ בְּהֵמוֹת, חַטָּאת וְאָשָׁם וְעוֹלָה. וְהַדַּל הָיָה מֵבִיא חַטַּאת הָעוֹף וְעוֹלַת הָעוֹף:
<b style="color: gray;">רע"ב</b> <b>ביום השמיני</b>. כשגילח בשביעי, מביא קרבנותיו בשמיני. אבל אם שהה ולא גילח אלא בשמיני, מביא קרבנותיו בתשיעי, לפי שטעון הערב שמש בין גילוח להבאת קרבנותיו:
<b style="color: gray;">תוי"ט</b> <b>.אין</b> פירוש למשנה זו
<h3>פרק יד - משנה ח</h3>
בָּא לוֹ אֵצֶל הָאָשָׁם, וְסָמַךְ שְׁתֵּי יָדָיו עָלָיו, וּשְׁחָטוֹ, וְקִבְּלוּ שְׁנֵי כֹהֲנִים אֶת דָּמוֹ, אֶחָד בַּכֶּלִי, וְאֶחָד בַּיָּד. זֶה שֶׁקִּבֵּל בַּכֶּלִי, בָּא וּזְרָקוֹ עַל קִיר הַמִּזְבֵּחַ. וְזֶה שֶׁקִּבֵּל בַּיָּד, בָּא לוֹ אֵצֶל הַמְּצוֹרָע. וְהַמְּצוֹרָע טָבַל בְּלִשְׁכַּת הַמְּצוֹרָעִים. בָּא וְעָמַד בְּשַׁעַר נִקָּנוֹר. רַבִּי יְהוּדָה אוֹמֵר, לֹא הָיָה צָרִיךְ טְבִילָה:
<b style="color: gray;">רע"ב</b> <b>וסמך שתי ידיו עליו</b>. וקודם סמיכה היה טעון תנופה, שאשם מצורע טעון תנופה חי: <b>ואחד ביד</b>. דכתיב (ויקרא י''ד) ולקח הכהן ונתן על תנוך אוזן המיטהר, מה נתינה בעצמו של כהן {יז}, אף קבלה בעצמו של כהן: <b>אינו צריך טבילה</b>. שכבר טבל מבערב, כדכתיב [שם] והיה ביום השביעי יגלח וגו' וכבס בגדיו ורחץ בשרו במים. וחכמים אומרים, הואיל והיה עלול לטומאה, שמא לא שמר עצמו בטהרה כראוי ונטמא אחר שטבל, לפיכך צריך טבילה אחרת מספק. והלכה כחכמים:
<b style="color: gray;">תוי"ט</b>
{יז} דכתיב אצבע גבי שמן, וילפינן דם מיניה. רש''י:
<h3>פרק יד - משנה ט</h3>
הִכְנִיס רֹאשׁוֹ, וְנָתַן עַל תְּנוּךְ אָזְנוֹ. יָדוֹ, וְנָתַן עַל בֹּהֶן יָדוֹ. רַגְלוֹ, וְנָתַן עַל בֹּהֶן רַגְלוֹ. רַבִּי יְהוּדָה אוֹמֵר, שְׁלָשְׁתָּם הָיָה מַכְנִיס כְּאֶחָד. אֵין לוֹ בֹּהֶן יָד, בֹּהֶן רֶגֶל, אֹזֶן יְמָנִית, אֵין לוֹ טָהֳרָה עוֹלָמִית. רַבִּי אֱלִיעֶזֶר אוֹמֵר, נוֹתֵן הוּא עַל מְקוֹמָן. רַבִּי שִׁמְעוֹן אוֹמֵר, אִם נָתַן עַל שֶׁל שְׂמֹאל, יָצָא:
<b style="color: gray;">רע"ב</b> <b>הכניס ראשו</b>. לפי שעזרת ישראל אין מחוסר כפורים נכנס לה, ודם האשם היה נפסל ביוצא אם יצא חוץ לעזרה, לפיכך היה המצורע עומד בשער ניקנור שהוא בין עזרת נשים לעזרת ישראל, ומכניס ראשו {יח} לתוך העזרה עד שנותנים המתנות על תנוך אזנו, ומכניס ידו ורגלו עד שיתן על בהונותיו: <b>תנוך</b>. זה גדר האמצעי של אוזן: <b>רבי יהודה אומר וכו'</b>. ואין הלכה כרבי יהודה: <b>אין לו טהרה עולמית</b>. דבעינן כדכתיב בקרא. ודוקא שנקטעה אזנו או בהונותיו לאחר שהוזקק לטהרה {יט}: <b>רבי אליעזר אומר נותן הוא על מקומן</b>. דלא בעינן כדכתיב בקרא. ואין הלכה כרבי אליעזר. וכן אין הלכה כרבי שמעון דאמר אם נתן על של שמאל יצא:
<b style="color: gray;">תוי"ט</b>
{יח} <b>דביאה</b> במקצת לא שמה ביאה: {יט} <b>ואע''פ</b> שהיה לו בימי חלוטו. אבל התוס' כתבו, ודוקא שנקטעה משנזקק לטומאה. אבל הר''מ נראה דסבירא ליה אפילו גידם מעיקרא, דתהיה, עיכובא הוא. ולכולי עלמא צריך עיון למה לא תני נמי שער דכתיב נמי בקרא. אי נמי מתהיה. ועתוי''ט:
<h3>פרק יד - משנה י</h3>
נָטַל מִלֹּג הַשֶּׁמֶן וְיָצַק לְתוֹךְ כַּפּוֹ שֶׁל חֲבֵרוֹ. וְאִם יָצַק לְתוֹךְ כַּף עַצְמוֹ, יָצָא. טָבַל וְהִזָּה שֶׁבַע פְּעָמִים כְּנֶגֶד בֵּית קֹדֶשׁ הַקֳּדָשִׁים. עַל כָּל הַזָּיָה טְבִילָה. בָּא לוֹ אֵצֶל הַמְּצוֹרָע, מְקוֹם שֶׁהוּא נוֹתֵן אֶת הַדָּם, שָׁם הוּא נוֹתֵן אֶת הַשֶּׁמֶן, שֶׁנֶּאֱמַר (ויקרא יד), עַל מְקוֹם דַּם הָאָשָׁם. וְהַנּוֹתָר מִן הַשֶּׁמֶן אֲשֶׁר עַל כַּף הַכֹּהֵן יִתֵּן עַל רֹאשׁ הַמִּטַּהֵר לְכַפֵּר. אִם נָתַן, כִּפֵּר. וְאִם לֹא נָתַן, לֹא כִפֵּר {כ}, דִּבְרֵי רַבִּי עֲקִיבָא. רַבִּי יוֹחָנָן בֶּן נוּרִי אוֹמֵר, שְׁיָרֵי מִצְוָה הֵן {כא}, בֵּין שֶׁנָּתַן בֵּין שֶׁלֹּא נָתַן, כִּפֵּר, וּמַעֲלִין עָלָיו כְּאִלּוּ לֹא כִפֵּר. חָסַר הַלֹּג עַד שֶׁלֹּא יָצַק, יְמַלְאֶנּוּ. מִשֶּׁיָּצַק, יָבִיא אַחֵר בַּתְּחִלָּה, דִּבְרֵי רַבִּי עֲקִיבָא. רַבִּי שִׁמְעוֹן אוֹמֵר, חָסַר הַלֹּג עַד שֶׁלֹּא נָתַן, יְמַלְאֶנּוּ. מִשֶּׁנָּתַן, יָבִיא אַחֵר בַּתְּחִלָּה:
<b style="color: gray;">רע"ב</b> <b>נטל מלוג השמן</b>. שהעלה את הלוג עם האשם במקום שחיטתו בצפון והיה מזומן שם: <b>לתור כפו של חברו</b>. משום דכתיב ויצק על כף הכהן, משמע שהכהן העושה את ההזאות היה יוצק על כף כהן אחר: <b>כנגד בית קדשי הקדשים</b>. משום שנאמר שבע פעמים לפני ה'. ולא שהיה מכניס את השמן בהיכל להזות כנגד הפרוכת, אלא בעזרה היה עומד והיה הופך פניו לצד בית קודש הקדשים ומזה על קרקע העזרה: <b>על כל הזאה טבילה</b>. על כל פעם שמזה טובל אצבעו בשמן, ולא שיטבול אצבעו פעם אחת ויזה מאותה טבילה שתים ושלש הזאות. דשבע פעמים, אטבילת אצבעו נמי קאי: <b>בין שנתן בין שלא נתן כיפר</b>. וטהר גברא: <b>ומעלין עליו כאילו לא כיפר</b>. קמי שמיא, שלא עשה מצוה מן המובחר. ואין הלכה כר' יוחנן בן נורי: <b>חסר הלוג</b>. שמן של מצורע: <b>עד שלא יצק</b>. לכפו השמאלית, ימלאנה. ולא אמרינן דקבעה ליה הלוג {כב} שהוא כלי שרת, אלא יציקה קבעה: <b>עד שלא נתן</b>. שבע מתנות. דסבר ר' שמעון מתן שבע קבע, ולא יציקה. ואין הלכה כרבי שמעון:
<b style="color: gray;">תוי"ט</b>
{כ} <b>לא</b> כיפר. דכפרה אמתנת הראש כתיבא. רש''י: {כא} <b>שיירי</b> כו'. דכתיב והנותר, והוי כשפיכת שיירי דם חטאת: {כב} <b>בשם</b> ולהוי כמו מנחה שחסרה. רש''י:
<h3>פרק יד - משנה יא</h3>
מְצוֹרָע שֶׁהֵבִיא קָרְבָּנוֹ עָנִי וְהֶעֱשִׁיר, אוֹ עָשִׁיר וְהֶעֱנִי, הַכֹּל הוֹלֵךְ אַחַר חַטָּאת, דִּבְרֵי רַבִּי שִׁמְעוֹן. רַבִּי יְהוּדָה אוֹמֵר, אַחַר הָאָשָׁם:
<b style="color: gray;">רע"ב</b> <b>הכל הולך אחר חטאת</b>. דבחטאת ועולה חלוק העשיר והעני, דעשיר מביא מן הבהמה, ועני מביא מן העוף, שתי תורים או שני בני יונה, הלכך אם בשעת הקרבת החטאת היה עני והביא חטאת העוף, אע''פ שהעשיר אח''כ, משלים קרבן עני ומביא עולת העוף. וכן אם היה עשיר והביא חטאת בהמה, אע''פ:. ש:. ה::. ע. ני, צריך להביא עולת בהמה: <b>רבי יהודה אומר אחר האשם</b>. דבאשם שוין עני ועשיר, והוא ראשון לקרבנות המצורע, ומיוחד לטהרתו יותר מכולן. ושניהם מקרא אחד דרשו, דכתיב (ויקרא י''ד) אשר לא תשיג ידו בטהרתו, ר''ש סבר, דבר המכפרו, והוא החטאת. ור' יהודה סבר, דבר המכשירו ומטהרו, והוא האשם. והלכה כר' יהודה:
<b style="color: gray;">תוי"ט</b> <b>.אין</b> פירוש למשנה זו
<h3>פרק יד - משנה יב</h3>
מְצוֹרָע עָנִי שֶׁהֵבִיא קָרְבַּן עָשִׁיר, יָצָא. וְעָשִׁיר שֶׁהֵבִיא קָרְבַּן עָנִי, לֹא יָצָא {כג}. מֵבִיא אָדָם עַל יְדֵי בְנוֹ, עַל יְדֵי בִתּוֹ, עַל יְדֵי עַבְדּוֹ וְשִׁפְחָתוֹ קָרְבַּן עָנִי {כד}, וּמַאֲכִילָן בַּזְּבָחִים. רַבִּי יְהוּדָה אוֹמֵר, אַף עַל יְדֵי אִשְׁתּוֹ מֵבִיא קָרְבַּן עָשִׁיר {כה}, וְכֵן כָּל קָרְבָּן שֶׁהִיא חַיֶּבֶת {כו}:
<b style="color: gray;">רע"ב</b> <b>שהביא קרבן עשיר יצא</b>. [אפילו לכתחלה מביא] ותבוא עליו ברכה. ואיידי דבעי למתני בסיפא לא יצא, תנא רישא יצא: <b>מביא אדם על [ידי] בנו ובתו</b>. אע''פ שהוא עשיר, מביא עליהם קרבן עני אם הם עניים, וקרבן זה מטהרן לאכול בזבחים, כדאמרן הביא כפרתו אוכל בקדשים: <b>אף על ידי אשתו מביא קרבן עשיר</b>. דאשתו שהיא כגופו אינו יכול להביא עליה קרבן עני אם הוא עשיר. ולא קרבן מצורע בלבד, אלא הוא הדין לכל קרבן שהיא חייבת, אינו מביא עליה קרבן עני אם הוא עשיר:
<b style="color: gray;">תוי"ט</b>
{כג} מצורע כו'. בתורת כהנים יליף להו: {כד} <b>קרבן</b> עני. בתורת כהנים יליף להו. ומסתברא דזה דוקא בלא קבלת נדר. אבל עשיר הנודר, להביא קרבן מצורע עני, מביא קרבן עשיר, כדתנן ריש פרק ד' דערכין. אלא שהר''מ לא העתיק להך דהכא, שמע מינה דסבירא ליה דהיו נדחים מהלכה: {כה} <b>אף</b> כו'. ארישא מהדר, עשיר שהביא קרבן עני לא יצא, וקאמר ר' יהודה אף כו'. ועתוי''ט: {כו} <b>חייבת</b>. כגון דלידה וזיבה וסוטה. אבל אם אכלה חלב או חיללה שבת, פטור הבעל. הר''ש. ועתוי''ט:
<h3>פרק יד - משנה יג</h3>
שְׁנֵי מְצוֹרָעִים שֶׁנִּתְעָרְבוּ קָרְבְּנוֹתֵיהֶם, קָרַב קָרְבָּנוֹ שֶׁל אֶחָד מֵהֶם {כז}, וּמֵת אֶחָד מֵהֶם, זוֹ שֶׁשָּׁאֲלוּ אַנְשֵׁי אֲלֶכְּסַנְדְּרִיָּא אֶת רַבִּי יְהוֹשֻעַ. אָמַר לָהֶם, יִכְתּוֹב נְכָסָיו לְאַחֵר וְיָבִיא קָרְבַּן עָנִי:
<b style="color: gray;">רע"ב</b> <b>זאת שאלו אנשי אלכסנדריא את ר' יהושע</b>. מצורע שני שהוא בחיים מה תהא עליו, היאך יטהר לאכול בקדשים, שאילו היה מצורע האחר חי, אע''פ שנתערבו קרבנותיהן זה יקרב לשם מי שהוא וזה יקרב לשם מי שהוא. או אם מת האחד והיו שני הקרבנות לפנינו, היו הקרבנות מתים וזה מקריב קרבן אחר. אבל השתא אינו יכול להקריב את זה, דשמא של מת הוא והויא חטאת שמתו בעליה דלמיתה אזלא. וקרבן אחר נמי אינו יכול להביא, דשמא אותו שקרב היה שלו ונפטר, ונמצא מביא חולין לעזרה. ואינו יכול להתנות בנדבה, שאין חטאת באה נדבה: <b>יכתוב נכסיו לאחר</b>. והוי עני וראוי להביא קרבן דלות, וחטאת העוף באה על הספק ואין בה משום חולין בעזרה. ואם אינו מפקיר נכסיו והביא חטאת העוף, לא טהר, דעשיר שהביא קרבן עני לא יצא. ומן האשם שמביא ליכא לאקשויי היכי מצי מייתי אשם בספק דלמא חולין לעזרה מייתי, דכיון דאשם שוין מתנותיו לשלמים, יכול להביא אשם ולהתנות {כח}, אם אני חייב אשם יהא זה לאשם, ואם לאו, שקרב אשם שלי, יהא זה לשלמים, מה שאינו יכול לעשות כן בחטאת, שאין מתנות דמים של חטאת שוות לשלמים, דמתן דמים של חטאת [ארבע מתנות] למעלה מחוט הסקרא, ושלמים [שתי מתנות] למטה מחוט הסקרא:
<b style="color: gray;">תוי"ט</b>
{כז} <b>אחד</b> מהם. רצה לומר מאחד משתי חטאות שנתערבו. הר''מ: {כח} <b>וקשה</b>, דזה אינו אלא לר' שמעון, אבל לרבנן דסבירא להו אין מביאין קדשים לבית הפסול, אינו יכול להתנות שתהא שלמים, דהא ממעט באכילתן יום אחד. וכן הוא בהדיא בגמרא [נדה דף ע']. ובקרב אשמו נמי ליכא לאוקמא, דהא קיימא לן כר' יהודה, דאשם קובעו, ואין לו תקנה להביא קרבן עני כלל, וא''כ תימה על הר''מ והר''ב שלא פירשו דמשנתנו אינה הלכה. והר''מ בחיבורו העתיק למשנתנו והשמיט תקנתא דאשם. ועדיין קושיא שניה במקומה. וצ''ע:
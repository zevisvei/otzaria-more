<h1>משנה - פרה</h1>

<h2>פרק א</h2>
<h3>פרק א - משנה א</h3>
רַבִּי אֱלִיעֶזֶר אוֹמֵר, עֶגְלָה, בַּת שְׁנָתָהּ. וּפָרָה, בַּת שְׁתַּיִם {א}. וַחֲכָמִים אוֹמְרִים, עֶגְלָה, בַּת שְׁתַּיִם. וּפָרָה, בַּת שָׁלשׁ אוֹ בַּת אַרְבַּע. רַבִּי מֵאִיר אוֹמֵר, אַף בַּת חָמֵשׁ כְּשֵׁרָה הַזְּקֵנָה, אֶלָּא שֶׁאֵין מַמְתִּינִין לָהּ, שֶׁמָּא תַשְׁחִיר, שֶׁלֹּא תִפָּסֵל. אָמַר רַבִּי יְהוֹשֻׁעַ, לֹא שָׁמַעְתִּי אֶלָּא שְׁלָשִׁית. אָמְרוּ לוֹ, מַה הַלָּשׁוֹן שְׁלָשִׁית. אָמַר לָהֶם, כָּךְ שָׁמַעְתִּי סְתָם. אָמַר בֶּן עַזַּאי, אֲנִי אֲפָרֵשׁ. אִם אוֹמֵר אַתָּה, שְׁלִישִׁית, לַאֲחֵרוֹת בְּמִנְיָן. וּכְשֶׁאַתָּה אוֹמֵר, שְׁלָשִׁית, בַּת שָׁלשׁ שָׁנִים. כַּיּוֹצֵא בוֹ אָמְרוּ, כֶּרֶם רְבָעִי. אָמְרוּ לוֹ, מַה הַלָּשׁוֹן רְבָעִי. אָמַר לָהֶם, כָּךְ שָׁמַעְתִּי סְתָם. אָמַר בֶּן עַזַּאי, אֲנִי אֲפָרֵשׁ. אִם אוֹמֵר אַתָּה, רְבִיעִי, לַאֲחֵרִים בְּמִנְיָן. וּכְשֶׁאַתָּה אוֹמֵר, רְבָעִי, בֶּן אַרְבַּע שָׁנִים. כַּיּוֹצֵא בוֹ אָמְרוּ, הָאוֹכֵל בַּבַּיִת הַמְנֻגָּע פְּרַס מִשָּׁלשׁ לַקָּב. אָמְרוּ לוֹ, אֱמוֹר מִשְּׁמוֹנֶה עֶשְׂרֵה לַסְּאָה. אָמַר לָהֶם, כָּךְ שָׁמַעְתִּי סְתָם. אָמַר בֶּן עַזַּאי, אֲנִי אֲפָרֵשׁ. אִם אוֹמֵר אַתָּה מִשָּׁלשׁ לַקַּב, אֵין בּוֹ חַלָּה. וּכְשֶׁאַתָּה אוֹמֵר מִשְּׁמוֹנֶה עֶשְׂרֵה לַסְּאָה, מִעֲטַתּוּ חַלָּתוֹ:
<b style="color: gray;">רע"ב</b> <b>רבי אליעזר אומר עגלה בת שנתה</b>. עגלה ערופה צריך שתהא בת שנתה ולא יותר: <b>ופרה אדומה בת שתי שנים</b>. דלשון פרה משמע דקשישא טפי מעגלה: <b>וחכמים אומרים עגלה ערופה כשרה אפילו בת שתים</b>. וכל שכן בת שנתה, אלא דאפילו בת שתים עגלה היא. ואע''ג דקיימא לן כל מקום שנאמד עגל, בן שנה הוא, סברי רבנן שאני עגלה ערופה דכתיב בה (דברים כ''א) עגלת בקר, ולא כתיב עגלה סתם: <b>שמא תשחיר שלא תפסל</b>. שאם יולדו בה שתי שערות שחורות פסולה, דכתיב (במדבר יט) אדומה תמימה, שתהא תמימה באדמימות. והלכה, דפרה אדומה בת שלש שנים או בת ארבע וזקנה כשרה, אלא שאין ממתינין לה, שמא תשחיר ותפסל: <b>לא שמעתי אלא שלשית</b>. כך שמעתי שאין כשרה, לפרה אדומה אלא שלשית: <b>כך שמעתי סתם</b>. ואין לי לפרש: <b>שלישית</b>. משמע שלישית לאחרות במנין, שנולדו שתי פרות אחרות לפניה וזאת שלישית להן: <b>שלשית</b>. משמע שהיא בת ג' שנים: <b>רביעי</b>. לאחרים. כשיש ארבעה כרמים שייך לומר על האחרון שהוא רביעי לאחרים, אבל רבעי משמע כרם בן ארבע שנים: <b>האוכל בבית המנוגע, פרס</b>. השוהה בבית המנוגע כדי אכילת פרס, מטמא בגדים שעליו. פרס הוא חצי ככר משלש ככרות לקב: <b>אמרו לו אמור משמונה עשרה לסאה</b>. כלומר, היה לך לומר משמונה עשרה לסאה, שהסאה ששה קבין, ושלש ככרות לקב הן שמונה עשרה לסאה: <b>כך שמעתי</b>. מרבותי, ואין בידי לפרש למה לא אמרו הם משמונה עשרה לסאה: <b>אני אפרש</b>. מאי נפקא מינה בין זה לזה: <b>משלש לקב אין בו חלה</b>. דחמש רביעיות קמח ועוד, חייבין בחלה, והלש קב בלבד אין מפריש ממנה חלה. הילכך כשאתה אומר משלש ככרות לקב, משמע שלא הופרש מהן חלה, וכשאתה אומר משמונה עשרה לסאה, נמצא שכל ככר הוא פחות מה שמיעטתו חלתו, שהלש סאה צריך להפריש ממנה חלה:
<b style="color: gray;">תוי"ט</b>
{א} <b>שתים</b>. נראה דלמעוטי נמי טפי. אע''ג דכל שכן דהויא פרה, מכל מקום פוסל שמא תשחיר. אלא דקשה, הא דמכשיר ר' אליעזר מעוברת הא בת שתים לא ילדה. ושמא דיעבד קאמר דכשרה. הר''ש:
<h3>פרק א - משנה ב</h3>
רַבִּי יוֹסֵי הַגְּלִילִי אוֹמֵר, פָּרִים, בְּנֵי שְׁתַּיִם, שֶׁנֶּאֱמַר (במדבר ח), וּפַר שֵׁנִי בֶּן בָּקָר תִּקַּח לְחַטָּאת. וַחֲכָמִים אוֹמְרִים, (אַף) {ב} בְּנֵי שָׁלשׁ. רַבִּי מֵאִיר אוֹמֵר, אַף בְּנֵי אַרְבַּע וּבְנֵי חָמֵשׁ, כְּשֵׁרִים, אֶלָּא שֶׁאֵין מְבִיאִים זְקֵנִים, מִפְּנֵי {ג} הַכָּבּוֹד {ד}:
<b style="color: gray;">רע"ב</b> <b>ופר שני בן בקר תקח לחטאת</b>. בטהרת הלוים כתיב [שם ח] בפרשת בהעלותך. והאי שני יתירה הוא, דכיון דכתיב בתריה ועשה את האחד חטאת ואת האחד עולה, ממילא ידענא דתרי נינהו, אלא כתוב שני ללמד שהוא בן שתי שנים, דכי היכי דלבת שלש קרי שלשית, הכי נמי לבן שתים קרי שני: <b>וחכמים אומרים כו'</b>. והלכה כחכמים:
<b style="color: gray;">תוי"ט</b>
{ב} <b>וחכמים</b> אומרים אף בני שלש. ונוסחא אחרינא לא גרס אף. והר''ש הוכיח דזו הגירסא עיקרית, ודחכמים ור' מאיר אינם מודים לר' יוסי הגלילי. ומהר''מ כתב דאין צריך למחוק, דהא דמכשרי רבנן ור' מאיר בבן שתים, היינו דוקא גבי לוים, דרבנן סברי אהני שני לאכשורי בן שתים, ופר לאכשורי אף בבן שלש, דכל פר בן בקר שלש ותו לא, לא פחות ולא יותר, ושאני הכא דכתיב שני. ור''מ סבר פר בן בקר בלא שני דוקא בן שלש ארבע חמש ולא בן שתים. ור' יוסי סבר דכל היכא דכתיב פרים, בני שתים, דגמרינן מלוים. ומדברי הר''מ נראה, דלרבנן בן שתים נמי כשר: {ג} <b>מפני</b>. ובסוף פרק ז' דבכורות ממעטים זקן מקרא. יש לומר היינו מרובה בשנים עד שתש כוחו, והכא אפילו אינו בא בימים וזקן בשנים. והקרבן אהרן פירש, דר''מ מדאורייתא קאמר שאין מביאין כו', כלומר למצוה אמרה התורה ולא לעכב. ועתוי''ט: {ד} <b>הכבוד</b>. אבל בפרה שכל מעשיה בחוץ לא שייך האי טעמא:
<h3>פרק א - משנה ג</h3>
כְּבָשִׂים, בְּנֵי שָׁנָה. וְאֵילִים, בְּנֵי שְׁתַּיִם. וְכֻלָּם מִיּוֹם לְיוֹם. בֶּן שְׁלשָׁה עָשָׂר חֹדֶשׁ אֵינוֹ כָשֵׁר לֹא לְאַיִל וְלֹא לְכֶבֶשׂ. רַבִּי טַרְפוֹן קוֹרֵהוּ פַּלְגָּס. בֶּן עַזַּאי קוֹרֵהוּ נוֹקֵד. רַבִּי יִשְׁמָעֵאל קוֹרֵהוּ פַּרְכָדִיגְמָא. הִקְרִיבוֹ, מֵבִיא עָלָיו נִסְכֵּי אַיִל, וְלֹא עָלָה לוֹ מִזִּבְחוֹ {ח}. בֶּן שְׁלשָׁה עָשָׂר חֹדֶשׁ וְיוֹם אֶחָד, הֲרֵי זֶה אַיִל:
<b style="color: gray;">רע"ב</b> <b>מיום ליום</b>. נולד באחד באלול, לא שלמה לו שנה עד אחד באלול של שנה שניה. דבתר שנתו אזלינן {ה}, ולא בתר שנים של מנין העולם. ואם נתעברה שנה, נתעברה לו. וכן באילים בני שתים: <b>אינו כשר לא לאיל</b> ! {ו} . דאינו נחשב איל עד שיכנס שלשים יום {ז} משנה שניה לו: <b>פלגס</b>. לשון פלג, כלומר ממוצע בין זה לזה, יצא מכלל כבש ולכלל איל לא בא: <b>נוקד</b>. לשון אשר היה בנוקדים (עמוס א') שפירושו בעלי הצאן: <b>פרכדיגמא</b>. למטבע שנפסל קורין כן בלשון יוני. אף זה נפסל מתורת איל ומתורת כבש: <b>מביא עליו נסכי איל</b>. שלישית ההין. ונפקא לן מדכתיב או לאיל, לרבות את הפלגס לנסכי איל:
<b style="color: gray;">תוי"ט</b>
{ה} <b>דכתיב</b> בן שנתו. גמרא: {ו} <b>בר''ש</b> ליתנהו לארבע תיבות אלו. וזה יותר נכון, דהא שתי שנים לא בעינן שלימים. וזה שסיים הר''ש משנה שניה שלו ולא של מנין עולם. ועתוי''ט: {ז} <b>כלומר</b> שלימים. ולכך לא נחשב איל עד יום שלשים ואחד: {ח} <b>לא</b> כו'. אם היה מחוייב איל או כבש לבד. רש''י:
<h3>פרק א - משנה ד</h3>
חַטֹּאת הַצִּבּוּר וְעוֹלוֹתֵיהֶן, חַטַּאת הַיָּחִיד וַאֲשַׁם נָזִיר וַאֲשַׁם מְצוֹרָע {ט}, כְּשֵׁרִין מִיּוֹם שְׁלשִׁים וָהָלְאָה {י}, וְאַף בְּיוֹם שְׁלשִׁים. וְאִם הִקְרִיבוּם בְּיוֹם שְׁמִינִי, כְּשֵׁרִים. נְדָרִים וּנְדָבוֹת, הַבְּכוֹר וְהַמַּעֲשֵׂר וְהַפֶּסַח, כְּשֵׁרִים מִיּוֹם הַשְּׁמִינִי וָהָלְאָה, וְאַף בְּיוֹם הַשְּׁמִינִי:
<b style="color: gray;">רע"ב</b> <b>חטאות הצבור</b>. כגון שעירי ראשי חדשים ושל מועדות ועולותיהן, כולהו בני שנה נינהו: <b>חטאת היחיד</b>. כשבה או שעירה: <b>ואם הקריבום ביום השמיני כשרים</b>. דכתיב (ויקרא כ''ב) ומיום השמיני והלאה ירצה, ונאמר בבכור (שמות כ''ב) ביום השמיני תתנו לי, מה בכור עשה יום שמיני כשמיני והלאה, אף בשאר קרבנות עשה יום שמיני כשמיני והלאה. מיהו במידי דחובה מצוה מן המובחר להביא מיום שלשים ואילך: <b>והפסח</b>. אע''ג דחובה הוא, לא חשו חכמים, משום דנסבי לפי נפשות, שלא יבוא לידי נותר כיון שאינו נאכל [אלא] לחבורה אחת {יא}:
<b style="color: gray;">תוי"ט</b>
{ט} <b>ואשם</b> כו'. הם בבשים. הר''מ: {י} <b>מיום</b> שלשים והלאה. מדכתיב והלאה ירצה. ומיהו הא דאוקמוהו אשלשים סברא בעלמא הוא. ועתוי''ט: {יא} <b>אי</b> נמי, שמא לא ימצאו כל כך טלאים לפי הצורך, אוקמוה אדין תורה. אי נמי, משום שזמנו בהול. מהר''מ. וזה לשון הר''מ, בבכור כתיב ביום השמיני תתנו לי, ומעשר ופסח נשתוו עמו במתן דמים:
<h2>פרק ב</h2>
<h3>פרק ב - משנה א</h3>
רַבִּי אֱלִיעֶזֶר אוֹמֵר, פָּרַת חַטָּאת הַמְעֻבֶּרֶת, כְּשֵׁרָה. וַחֲכָמִים פּוֹסְלִין. רַבִּי אֱלִיעֶזֶר אוֹמֵר, אֵינָהּ נִלְקַחַת מִן הַנָּכְרִים. וַחֲכָמִים מַכְשִׁירִים. וְלֹא זוֹ בִלְבַד, אֶלָּא כָּל קָרְבְּנוֹת הַצִּבּוּר וְהַיָּחִיד, בָּאִין מֵהָאָרֶץ וּמִחוּצָה לָאָרֶץ, מִן הֶחָדָשׁ וּמִן הַיָּשָׁן, חוּץ מִן הָעֹמֶר וּשְׁתֵּי הַלֶּחֶם שֶׁאֵינָן בָּאִין אֶלָּא מִן הֶחָדָשׁ וּמִן הָאָרֶץ:
<b style="color: gray;">רע"ב</b> <b>רבי אליעזר אומר פרה מעוברת כשרה</b>. רבי אליעזר ורבנן דהכא קיימי בשיטת רבי יהודה {א} דאמר לקמן בפרקין דעלה עליה זכר אינה פסולה אלא אם כן עלה עליה מדעת בעל הפרה, ופליגי הכא במעוברת שעלה עליה זכר מעצמו בלא דעת הבעלים, ורבי אליעזר דמכשיר סבר עובר ירך אמו הוא והוי כגופה דפרה, ורבנן דפסלי סברי עובר לאו ירך אמו הוא ונפסלת מחמת מלאכה, שנושאת את עוברה. והלכה שהיא פסולה משעה שעלה עליה זכר אפילו שלא מדעת בעלים ואפילו אינה מעוברת, ודלא כר' יהודה: <b>אינה נלקחת מן הנכרים</b>. שחשודים על הרביעה, ושמא נרבעת בידם {ב}: <b>וחכמים מכשירין</b>. מפני שהבהמה נעשית עקרה כשרובעה, שהנכרי חס על בהמתו שלא תעקר: <b>ולא זו בלבד</b>. לא בפרת חטאת בלבד פליגי ר' אליעזר ורבנן, אלא בכל קרבנות הצבור והיחיד פוסל ר' אליעזר אם נלקחו מן הנכרים, דחייש לרביעה. וחכמים מכשירין. ואין הלכה כר' אליעזד: <b>באין מארץ ומחוצה לארץ</b>. כל הקרבנות באין בין מן הארץ בין מחוצה לארץ בין מן החדש בין מן הישן: <b>חוץ מן העומר ושתי הלחם</b>. דאמר קרא (ויקרא כ''ג) כי תבואו אל הארץ וקצרתם את קצירה והבאתם את עומר, ובשתי הלחם כתיב (שם) ממושבותיכם תביאו לחם. ואין באין אלא מן החדש, דכתיב בהו מנחה חדשה:
<b style="color: gray;">תוי"ט</b>
{א} <b>והר''א</b> כתב, שר' אליעזר מודה שאם עלה עליה זכר שפסולה. שהמעוברת תובעת זכר היא, וצריכה היא. אבל עלה עליה שלא בשעת תביעה, צער הוא לה ומשא. וחכמים פוסלין מעוברת משום חשש דשלא לרצונה: {ב} <b>ופסולה</b> אפילו למאן דאמר קדשי בדק הבית היא. הר''ש:
<h3>פרק ב - משנה ב</h3>
פָּרָה שֶׁקַּרְנֶיהָ וּטְלָפֶיהָ שְׁחוֹרִים, יָגוֹד {ג}. גַּלְגַּל הָעַיִן וְהַשִּׁנַּיִם וְהַלָּשׁוֹן אֵינָם פּוֹסְלִים בַּפָּרָה. וְהַנַּנֶּסֶת, כְּשֵׁרָה. הָיְתָה בָהּ יַבֶּלֶת וַחֲתָכָהּ, רַבִּי יְהוּדָה פּוֹסֵל. רַבִּי שִׁמְעוֹן אוֹמֵר, כָּל מָקוֹם שֶׁנִּטַּל וְלֹא הֶעֱלָה מְקוֹמוֹ שֵׂעָר אָדוֹם, פְּסוּלָה:
<b style="color: gray;">רע"ב</b> <b>יגוד</b>. יחתוך. כמו גודו אילנא (דניאל ד'): <b>והננסת</b>. קטנה ביותר. שזה מום באדם ואינו מום בבהמה {ד}: <b>יבלת</b>. וורוא''ה בלע''ז: <b>ר' יהודה פוסל</b>. והלכה כר' יהודה:
<b style="color: gray;">תוי"ט</b>
{ג} <b>יגוד</b>. כשהשחרות אינו מגיע לזכרות [והיינו עצם התחוב בתוך הקרנים. וכן בתוך הטלפים, דזו היא כף הרגל. ויש בחוד של קרן כשתים ושלש אצבעות שאין זכרות מגיע שם. רש''י], דאי מגיע יעשנה בעל מום אם יחתוך שם, גמרא: {ד} <b>שמאמר</b> האל תמימה הודיענו שענינו שלימות האודם. הר''מ. ועיין בהר''ב משנה ה':
<h3>פרק ב - משנה ג</h3>
יוֹצָא דֹפֶן, וְאֶתְנָן, וּמְחִיר, פְּסוּלָה. רַבִּי אֱלִיעֶזֶר מַכְשִׁיר, שֶׁנֶּאֱמַר (דברים כג), לֹא תָבִיא אֶתְנַן זוֹנָה וּמְחִיר כֶּלֶב בֵּית ה' אֱלֹהֶיךָ, וְאֵין זוֹ בָּאָה לַבָּיִת {ה}. כָּל הַמּוּמִים הַפּוֹסְלִים בַּמֻּקְדָּשִׁים, פּוֹסְלִים בַּפָּרָה. רָכַב עָלֶיהָ, נִשְׁעַן עָלֶיהָ, נִתְלָה בִּזְנָבָהּ, עָבַר בָּהּ אֶת הַנָּהָר, קִפֵּל עָלֶיהָ אֶת הַמּוֹסֵרָה, נָתַן טַלִּיתוֹ עָלֶיהָ, פְּסוּלָה. אֲבָל קְשָׁרָהּ בַּמּוֹסֵרָה, עָשָׂה לָהּ סַנְדָּל בִּשְׁבִיל שֶׁלֹא תַחֲלִיק, פֵּרַס טַלִּיתוֹ עָלֶיהָ מִפְּנֵי הַזְּבוּבִים, כְּשֵׁרָה. זֶה הַכְּלָל, כֹּל שֶׁהוּא לְצָרְכָּהּ, כְּשֵׁרָה. לְצֹרֶךְ אַחֵר, פְּסוּלָה:
<b style="color: gray;">רע"ב</b> <b>יוצא דופן פסולה</b>. כשאר קדשים. דכתיב [ויקרא כ''ב] כי יולד, פרט ליוצא דופן. ואע''ג דפרה לאו קדשי מזבח היא אלא קדשי בדק הבית, מ''מ יוצא דופן פסולה, דחטאת קרייה רחמנא: <b>ר' אליעזר מכשיר</b>. באתנן ומחיר דוקא. ואין הלכה כר' אליעזר: <b>כל המומין הפוסלים במוקדשים</b>. בבכורות פרק על אלו מומין, מפורשים המומין הפסולין במוקדשים: <b>פוסלין בפרה</b>. דכתיב (במדבר י''ט) אשר אין בה מום: <b>עבר בה את הנהר אחז בזנבה</b>. נסתייע בה כשעבר את הנהר: <b>קיפל עליה את המוסרה</b>. החבל שקושר אותה בו קפלו ונתנו על גופה: <b>נתן טליתו עליה פסולה</b>. נאמר בפרה (שם) אשר לא עלה עליה עול, ונאמר בעגלה ערופה (דברים כ''א) אשר לא עובד בה אשר לא משכה בעול, מה עול האמור בעגלה עשה שאר עבודה פסולה כעול, אף עול האמור בפרה עשה שאר עבודה פסולה כעול {ו}: <b>בשביל שלא תחליק</b>. שלא יחליקו רגליה ותפול: <b>לצורך אחר פסולה</b>. ואפילו לצרכו ולצרכה פסולה:
<b style="color: gray;">תוי"ט</b>
{ה} <b>לבית</b>. ורבנן, כיון דקדשי בדק הבית היא ולקיחתה מתרומת הלשכה באה לבית קרינן לה. כך נראה לי: {ו} <b>אם</b> כן תלמוד לומר עול, עול פוסל בין בשעת עבודה ובין שלא בשעת עבודה, שאר עבודות אין פוסלות אלא בשעת עבודה, כלומר שעבודה זו לצורך היא ולא באקראי כו'. גמרא:
<h3>פרק ב - משנה ד</h3>
שָׁכַן עָלֶיהָ עוֹף, כְּשֵׁרָה. עָלָה עָלֶיהָ זָכָר, פְסוּלָה {ז}. רַבִּי יְהוּדָה אוֹמֵר, אִם הֶעֱלָהוּ, פְּסוּלָה. וְאִם מֵעַצְמוֹ, כְּשֵׁרָה:
<b style="color: gray;">רע"ב</b> <b>עלה עליה זכר פסולה</b>. אע''ג דלא ניחא ליה, משום דדמיה יקרים ומפסיד טובא, ובעבודה דלא ניחא ליה לא מפסלה, דכתיב בעגלה ערופה [שם] אשר לא עובד בה, כתיב עבד וקרינן עובד, מה עבד דניחא ליה, אף עובד דניחא ליה, וילפינן פרת חטאת מינה. מ''מ הואיל ובשאר פרות הוה ניחא ליה, חשבינן לגבי פרת חטאת נמי ניחא ליה. ועוד אם באת להכשיר א''כ הוה ניחא ליה, ומשום הכי פסולה: <b>העלהו פסולה</b>. לאו דוקא העלהו, אלא אם עלה עליה לדעת הבעלים אפילו עלה מעצמו פסולה. ואם שלא לדעת הבעלים, כשרה. ואין הלכה כר' יהודה:
<b style="color: gray;">תוי"ט</b>
{ז} <b>פסולה</b>. דניחא ליה והויא שעת עבודה. אי נמי, מה שהזכר משמש בה חשיב עבודה. תוס':
<h3>פרק ב - משנה ה</h3>
הָיוּ בָהּ שְׁתֵּי שְׂעָרוֹת שְׁחוֹרוֹת אוֹ לְבָנוֹת בְּתוֹךְ גּוּמָא אַחַת, פְּסוּלָה. רַבִּי יְהוּדָה אוֹמֵר, אֲפִלּוּ בְתוֹךְ כּוֹס אֶחָד. הָיוּ בְתוֹךְ שְׁנֵי כוֹסוֹת וְהֵן מוֹכִיחוֹת זוֹ אֶת זוֹ, פְּסוּלָה. רַבִּי עֲקִיבָא אוֹמֵר, אֲפִלּוּ אַרְבַּע אֲפִלּוּ חָמֵשׁ {ח} וְהֵן מְפֻזָּרוֹת, יִתְלוֹשׁ {ט}. רַבִּי אֱלִיעֶזֶר אוֹמֵר, אֲפִלּוּ חֲמִשִּׁים. רַבִי יְהוֹשֻׁעַ בֶּן בְּתֵירָא אוֹמֵר, אֲפִלּוּ אַחַת בְּרֹאשָׁהּ וְאַחַת בִּזְנָבָהּ, פְּסוּלָה. הָיוּ בָהּ שְׁתֵּי שְׂעָרוֹת {י}, עִקָּרָן מַשְׁחִיר וְרֹאשָׁן מַאְדִּים, עִקָּרָן מַאְדִּים וְרֹאשָׁן מַשְׁחִיר, הַכֹּל הוֹלֵךְ אַחַר הַנִּרְאֶה, דִּבְרֵי רַבִּי מֵאִיר. וַחֲכָמִים אוֹמְרִים, אַחַר הָעִקָּר:
<b style="color: gray;">רע"ב</b> <b>היו בה שתי שערות שחורות פסולה</b>. דכתיב אדומה תמימה, אי במומין הרי כבר אמור אשר אין בה מום, אלא שתהא תמימה באדמימות: <b>רבי יהודה אומר בתוך כוס אחד</b>. גרסינן, ול''ג אפילו. במקום שהיה שונה ת''ק גומא, היה שונה ר' יהודה כוס. גומא וכוס אחד הוא, אלא שחייב אדם לומר בלשון רבו, שרבו של רבי יהודה היה קורא לגומא כוס, הכי מוכח בתוספתא: <b>מוכיחות</b>. מכוונות וסמוכות זו בצד זו: <b>ר' אליעזר אומר אפילו חמשים</b>. כלומר אפילו טובא והן מפוזרות, יתלוש. והלכה כת''ק: <b>אחר הנראה</b>. היינו אחר ראשן של שערות: <b>אחר העיקר</b>. ואם עיקרן מאדים וראשן משחיר ויש בעיקר שמאדים כדי שינטל בפי הזוג, יגזוז {יא} ראשן המשחיר והיא כשרה. אבל אם אין בעיקר המאדים שיעור שיוכלו להנטל בפי הזוג, פסולה אפילו לדברי חכמים. ששיעור שתי שערות האמורות בכל מקום, הוא כדי שיהיו ניטלות בפי הזוג. וכן הלכה:
<b style="color: gray;">תוי"ט</b>
{ח} <b>ארבע</b> כו'. ולאו דוקא. ואלא מיהת הרבה מאוד לא סבירא ליה לר' עקיבא. ופליג ר''א ואמר אפילו חמשים: {ט} <b>יתלוש</b>. מפני מראית העין. כ''מ: {י} <b>שתי</b> כו'. והן בתוך גומא אחת. הר''א: {יא} <b>דקדשי</b> בדק הבית לא מיתסרי בגיזה אלא מדרבנן, ובפרה לא גזור משום דלא שכיחא. אי נמי, דהוי דבר שאין מתכוין. גמרא:
<h2>פרק ג</h2>
<h3>פרק ג - משנה א</h3>
שִׁבְעַת יָמִים קֹדֶם לִשְׂרֵפַת הַפָּרָה מַפְרִישִׁין כֹּהֵן הַשּׂוֹרֵף אֶת הַפָּרָה מִבֵּיתוֹ לַלִּשְׁכָּה שֶׁעַל פְּנֵי הַבִּירָה, צָפוֹנָה מִזְרָחָה, וּבֵיתּ אֶבֶן הָיְתָה נִקְרֵאת, וּמַזִּין עָלָיו כָּל שִׁבְעַת הַיָּמִים מִכָּל חַטָּאוֹת שֶׁהָיוּ שָׁם. רַבִּי יוֹסֵי אוֹמֵר, לֹא הָיוּ מַזִּין עָלָיו אֶלָּא בַשְּׁלִישִׁי וּבַשְּׁבִיעִי בִּלְבָד. רַבִּי חֲנִינָא סְגַן הַכֹּהֲנִים אוֹמֵר, עַל הַכֹּהֵן הַשּׂוֹרֵף אֶת הַפָּרָה, מַזִּין כָּל שִׁבְעַת הַיָּמִים. וְעַל שֶׁל יוֹם הַכִּפּוּרִים, לֹא הָיוּ מַזִּין עָלָיו אֶלָּא בַשְּׁלִישִׁי וּבַשְּׁבִיעִי בִּלְבָד:
<b style="color: gray;">רע"ב</b> <b>שבעת ימים כו' מפרישין כהן השורף את הפרה</b>. דכתיב בפרשת מילואים (ויקרא ה') כאשר עשה ביום הזה צוה ה' לעשות לכפר עליכם, ודרשו רבותינו, לעשות, זה מעשה פרה. לכפר עליכם, זה מעשה יום הכפורים. שהכהן השורף את הפרה וכהן גדול העובד ביום הכפורים טעון פרישה שבעה כמו שהיו טעונים אהרן ובניו בשבעת ימי המילואים, דכתיב (שם) ומפתח אוהל מועד לא תצאו שבעת ימים. והיו מפרישין אותו מאשתו שמא יבוא על אשתו ותמצא נדה, והבועל נדה טמא שבעת ימים ולא יוכל לשרוף הפרה: <b>הבירה</b>. אית דאמרי מקום היה בהר הבית ובירה שמו. ואית דאמרי כל המקדש קרוי בירה, כמו שנאמר אל הבירה וגו [דה''א כט']: <b>צפונה מזרחה</b>. טעמא דמפרישים הכהן השורף את הפרה ללשכה שהיא צפונית מזרחית, כיון דחטאת היא {א} וחטאת טעונה צפון, תקינו ליה רבנן בצפונה מזרחה כי היכי דלהוי לה הכירא {ב}: <b>ובית אבן היתה נקראת</b>. לפי שכל מעשיה היו בכלי גללים כלי אבנים כלי אדמה שאינן מקבלין טומאה, ובהם בלבד היה משתמש כל שבעת ימי ההפרישה {ג}, משום דטבול יום כשר בפרה, והיו מטמאין הכהן השורף את הפרה ומטבילין אותו מיד להוציא מלבן של צדוקים שאומרים במעורבי שמש היתה נעשית, תקינו לה רבנן מעלות יתירות כדי שלא יזלזלו בה {ד}: <b>כל שבעת הימים</b>. של ימי הפרישה: <b>מכל חטאות שהיו שם</b>. מכל הפרות שנעשו מימות משה רבינו ועד אותו זמן, שמכל פרה ופרה היו נותנין קצת למשמרת, ויום ראשון מזין עליו מאפר פרה אחת ויום שני מאחרת ויום שלישי מאחרת {ה}: <b>בשלישי ובשביעי</b>. לפרישתו. ובין ת''ק ובין רבי יוסי תרווייהו סבירא להו טבילה בזמנה מצוה {ו}, וקא מיפלגי בהזאה אי מקשינן לה לטבילה אי לא, ת''ק מקיש הזאה לטבילה והזאה בזמנה מצוה, וכל יומא משלושת ימים הראשונים איכא לספוקי שמא היום יום שלישי לטומאתו, והשלשה אחרונים כל יומא מספקינן שמא שביעי. ורביעי לא בעי הזאה, דלאו בשלישי איכא לספוקי ולא בשביעי איכא לספוקי שאין הזאה בשביעי עולה משום הזאת שביעי עד שיזה בשלישי שלפניו. וכל שבעה לאו דוקא, דעל כרחך הא קיימא לן הזאה שבות ואין דוחה את השבת {ז}. ור' יוסי לא מקיש הזאה לטבילה והזאה בזמנה לאו מצוה, הלכך לא בעי הזאה אלא שלישי ושביעי בלבד. ור' חנינא סגן הכהנים נמי כרבי יוסי סבירא ליה דהזאה בזמנה אינה מצוה, והכהן השורף את הפרה מעלה בעלמא הוא, כי היכי דלא לזלזלו בה מפני שהיא נעשית בטבול יום:
<b style="color: gray;">תוי"ט</b>
{א} <b>לשון</b> רש''י דחטאת נקראת, שנאמר למי נדה חטאת היא, ושאר חטאות טעונות צפון המזבח, ובפרה כתיב בה נוכח פני אוהל מועד, שעומד בהר המשחה ומתכוין ורואה פתחו של היכל שהוא בכותל מזרחי. ועתוי''ט: {ב} <b>לדעת</b> שהופרש לעבודת פרה הקרויה חטאת וטעונה מזרח וישים לב להיות זריז במעשיה וסדר עבודתה. רש''י: {ג} <b>אבל</b> בשעת קידוש מקדשים בכל הכלים. תוס'. ועתוי''ט: {ד} <b>בשמירת</b> טהרתה. רש''י: {ה} <b>הר''מ</b>. ונראה לי דהוצרכו לזה מדתנן לקמן משנה ה' לא מצאו משבע, ומהיכא תיתי שהיו צריכין לשבע דהא לא תנן אלא מכל חטאות שהיו שם, אלא ודאי פירושו דבר יום ביומו מחטאת אחרת, א''כ צריכין שיהיו שבע: {ו} <b>דכתיב</b> וחטאו ביום השביעי, וליכא למימר דאהזאה קאי דהא כבר כתיב והזה, ואי לאשמעינן דהזאה בזמנה מצוה ליהדר נמי הזאה דשלישי, אלא על כרחך משום ורחץ דתיכף להזאה טבילה, ושמע מינה טבילה בזמנה מצוה. רש''י: {ז} <b>מסקינן</b> בגמרא דמפרישין אותו ברביעי בשבת כי היכי דלתרמי רביעי שלו בשבת:
<h3>פרק ג - משנה ב</h3>
חֲצֵרוֹת הָיוּ בִירוּשָׁלַיִם בְּנוּיוֹת עַל גַּבֵּי סֶלַע וְתַחְתֵּיהֶם חָלוּל, מִפְּנֵי קֶבֶר הַתְּהוֹם. וּמְבִיאִים נָשִׁים עֻבָּרוֹת וְיוֹלְדוֹת שָׁם וּמְגַדְּלוֹת שָׁם אֶת בְּנֵיהֶן. וּמְבִיאִים שְׁוָרִים וְעַל גַּבֵּיהֶן דְּלָתוֹת, וְתִינוֹקוֹת יוֹשְׁבִין עַל גַּבֵּיהֶן וְכוֹסוֹת שֶׁל אֶבֶן בְּיָדָם. הִגִּיעוּ לַשִּׁלוֹחַ, יָרְדוּ וּמִלְאוּם, וְעָלוּ וְיָשְׁבוּ עַל גַּבֵּיהֶן. רַבִּי יוֹסֵי אוֹמֵר, מִמְּקוֹמוֹ הָיָה מְשַׁלְשֵׁל וּמְמַלֵּא:
<b style="color: gray;">רע"ב</b> <b>בנויות על גבי הסלע</b>. צור החלמיש שניכר שהיה שם מתחילת ברייתו של עולם. ואעפ''כ החמירו לעשות תחתיו חלל, מפני קבר התהום, שמא יש תחתיו קבר ואין לו למת אוהל חלל טפח, וטומאה שהיא רצוצה בוקעת ועולה, לפיכך היו בונים אותו על גבי כיפין, שאפילו יש קבר תחתיהן החלל מפסיקו. וכל לשון טומאת התהום שבגמרא, לשון ספק ומכוסה הוא, כתהום הזה שאינו גלוי: <b>ומביאים נשים מעוברות ויולדות שם</b>. כל אלו מעלות יתירות עשו בה כי היכי דלא לזלזולי בה, מפני שהיו עושים אותה בטבול יום: <b>ומגדלות שם את בניהן</b>. עד שיהיו בן שמונה [שנים], ולא יותר שלא יראו קרי {ח}: <b>ומביאים שוורים</b>. שכריסן רחבה כדי שלא יהיו רגליו של תינוק היושב עליהן. מאהילות על הארץ מפני קבר התהום {ט}: <b>ועל גביהן דלתות</b>. ועוד זאת מעלה יתירה כדי שלא יהיו רגליו של תינוק מאהילות על הארץ: <b>וכוסות של אבן בידם</b>. שכל מעשה הפרה בכלי גללים וכלי אבנים וכלי אדמה שאין מקבלין טומאה: <b>ירדו</b>. תינוקות הללו לתוך נהר שילוח {י}: <b>ומלאום</b>. ממנו מים לקדש מי חטאת שמזין על השורף את הפרה כל שבעה. ובתוך הנהר ליכא לספוקי לקבר התהום, דלא עבידי דקברי בנהרות: <b>רבי יוסי אומר</b>. מעל גבי השוורים היו משלשלים חבל וממלאים מים, ולא היו יורדים לתוך השילוח. ואין הלכה כרבי יוסי:
<b style="color: gray;">תוי"ט</b>
{ח} <b>אף</b> שהיו טמאות בנדה ויולדות לא היו שומרן אלא מטומאת מת דבעי הזאה ומטומאה היוצאת מגופן. וקשה, הא סוף סוף בשעת קידוש בעינן איש. וי''ל, דמה שיכול לתקן מתקנים, דכולה מלתא מעלה בעלמא היא. תוס'. ועתוי''ט: {ט} <b>ובעל</b> חי חוצץ. ואף דהוי אוהל זרוק, מכל מקום הכא גלי קרא דהוי אוהל, כדכתיב ובעצמות וגידים תסוככני, וכל. שכן בהמה שכריסה למטה כעין אוהל. ודלתות איכא למאן דאמר בתוספתא שלא היו מביאין. תוס'. ועתוי''ט: {י} <b>ור'</b> יוסי חושש אפילו בתוך הנהר. ועתוי''ט:
<h3>פרק ג - משנה ג</h3>
בָּאוּ לְהַר הַבַּיִת, וְיָרְדוּ. הַר הַבַּיִת וְהָעֲזָרוֹת תַּחְתֵּיהֶם חָלוּל, מִפְּנֵי קֶבֶר הַתְּהוֹם. וּבְפֶתַח הָעֲזָרָה הָיָה מְתֻקָּן קָלָל שֶׁל חַטָּאת, וּמְבִיאִין זָכָר שֶׁל רְחֵלִים וְקוֹשְׁרִים חֶבֶל בֵּין קַרְנָיו, וְקוֹשְׁרִים מַקֵּל וּמְסַבֵּךְ בְּרֹאשׁוֹ שֶׁל חֶבֶל, וְזוֹרְקוֹ לְתוֹךְ הַקָּלָל, וּמַכֶּה אֶת הַזָּכָר וְנִרְתָּע לַאֲחוֹרָיו, וְנוֹטֵל וּמְקַדֵּשׁ, כְּדֵי שֶׁיֵּרָאֶה עַל פְּנֵי הַמָּיִם {יד}. רַבִּי יוֹסֵי אוֹמֵר, אַל תִּתְּנוּ מָקוֹם לַצְּדוֹקִים לִרְדּוֹת, אֶלָּא הוּא נוֹטֵל וּמְקַדֵּשׁ:
<b style="color: gray;">רע"ב</b> <b>באו להר הבית</b>. התינוקות שעל גבי השוורים עם הכוסות מלאים מים: <b>בפתח העזרה</b>. של נשים, הסמוכה לחיל: <b>היה מתוקן קלל של חטאת</b>. כלי שמונח בו אפר חטאת מכל פרה שהיו שורפים, כדכתיב (במדבר י''ט) והיתה לעדת בני ישראל למשמרת: <b>קלל</b>. כד קטן {יא}. תרגום וכדה על שכמה (בראשית כ''ד) וקולתה על כתפה: <b>וזורקו לתוך הקלל</b>. ומתוך כך כשהיה הזכר נרתע לאחוריו והיה המקל יוצא מן הקלל קולט מן האפר עמו ונשפך על גבי השוורים {יב} והתינוק נוטלו ואינו צריך להוציא ידו לחוץ. ובתוספתא משמע שלא הוצרכו לעשות כן אלא כשעלו מן הגולה {יג} שהיו כולם טמאין ואין יכולים ליגע, שאם היו נוגעים באפר הפרה היו מטמאין אותו. ומה שהיו זורקים המקל לתוך הקלל ולא בדרך הנחה, שלא יטמא האפר בהיסט משום ספק זיבה: <b>אל תתנו מקום לצדוקים לרדות</b>. למשול בנו בדברי שחוק והתול, דסבר ר' יוסי כשעלו בני הגולה היו בהם טהורים שטיהרום באפר הפרה שהורידו עמהם לבבל והעלו ממנו עמם, ולא נטמאו משום ארץ העמים דלא גזרו טומאה על ארץ העמים אלא לאחר שעלו מן הגולה. לפיכך היה אפשר שאיש טהור יהיה נוטל את אפר הפרה, ולא הוצרכו לזכר של רחלים והלכה כר' יוסי:
<b style="color: gray;">תוי"ט</b>
{יא} <b>של</b> אבן. ועתוי''ט: {יב} <b>הר''ש</b>. וירדו דתנן ברישא, היינו קודם שעלו מן הגולה. וזה דוחק. והר''מ לא כתב שיפלו על השוורים, וזה לשונו, ויפול לפניו ויקחהו וישליכהו במים, וזה כולו לבל יגע באפר הפרה כולו כו'. ורצה לומר שאע''פ שזה האפר צריך שיקחהו בידו, הנה תקנו מה שיכולים לתקן שלא יגע בשאר האפר: {יג} <b>שהכותלים</b> לא החריב נבוכדנצר ושם היה מונח האפר צבור בקילולים כדאיתא בתוספתא. הר''ש. ועתוי''ט: {יד} <b>שיראה</b> כו'. דגזירה שוה גמרינן אפר פרה מעפר סוטה. רש''י:
<h3>פרק ג - משנה ד</h3>
לֹא הָיוּ עוֹשִׂין לֹא חַטָּאת עַל גַּבֵּי חַטָּאת {טו}, וְלֹא תִינוֹק עַל גַּבֵּי חֲבֵרוֹ, וּצְרִיכִין הָיוּ הַתִּינוֹקוֹת לְהַזּוֹת {טז}, דִּבְרֵי רַבִּי יוֹסֵי הַגְּלִילִי. רַבִּי עֲקִיבָא אוֹמֵר, לֹא הָיוּ צְרִיכִין לְהַזּוֹת:
<b style="color: gray;">רע"ב</b> <b>לא היו עושים חטאת על גבי חטאת</b>. אם טיהרו עצמן לפרת חטאת אחת ואירעה פסול, לא יעשו אחרת על גבי זו. אלא צריכה שימור כבתחילה: <b>ולא תינוק על גבי תינוק</b>. שאם היו שני תינוקות, אחד נשמר לפרת חטאת ואחד נשמר סתם אגב זה התינוק אבל לא לצורך פרת חטאת, לא מתכשר האי אגב האי: <b>צריכים היו תינוקות להזות</b>. ואע''ג שנשמרו כל השמירות הללו, חיישינן דילמא אייתי עורב כזית מן המת ושדא עלייהו. וכל הני מעלות יתירות נינהו: <b>לא היו צריכים להזות</b>. דלטומאת מת לא חיישינן. אבל טבילה היו צריכים לכו''ע, שמא נטמאו בשרץ {יז}. והלכה כר' עקיבא:
<b style="color: gray;">תוי"ט</b>
{טו} <b>על</b> גבי כו'. ודמי למטבילין מגב לגב דפרק ב' דביצה. הר''ש. והר''מ: {טז} <b>להזות</b>. קצתם על קצתם. הר''מ: {יז} <b>ואף</b> דטבל למגע נדת אמו, אפילו הכי צריך טבילה. והערב שמש לא בעי, דכל מעשיה בטבולי יום. הר''ש:
<h3>פרק ג - משנה ה</h3>
לֹא מָצְאוּ מִשֶּׁבַע {יח}, עוֹשִׂין מִשֵּׁשׁ, מֵחָמֵשׁ, מֵאַרְבַּע, מִשָּׁלשׁ, מִשְּׁתַּיִם, וּמֵאַחַת. וּמִי עֲשָׂאָם, הָרִאשׁוֹנָה עָשָׂה משֶׁה, וְהַשְּׁנִיָּה עָשָׂה עֶזְרָא, וְחָמֵשׁ, מֵעֶזְרָא וְאֵילֵךְ, דִּבְרֵי רַבִּי מֵאִיר. וַחֲכָמִים אוֹמְרִים, שֶׁבַע מֵעֶזְרָא וְאֵילֵךְ. וּמִי עֲשָׂאָן, שִׁמְעוֹן הַצַּדִּיק וְיוֹחָנָן כֹּהֵן גָּדוֹל עָשׂוּ שְׁתַּיִם שְׁתַּיִם, אֶלְיְהוֹעֵינַי בֶּן הַקּוּף וַחֲנַמְאֵל הַמִּצְרִי וְיִשְׁמָעֵאל בֶּן פִּיאָבִּי עָשׂוּ אַחַת אֶחָת:
<b style="color: gray;">רע"ב</b> <b>לא מצאו משבע</b>. משום דאמרן דמכל חטאות שהיו שם מזין עליו, משום הכי קאמר דאם לא מצאו משבע, מזין אפילו מאחת: <b>וחמש מעזרא ואילך</b>. ר' מאיר לא מני הארבע שעשו שמעון הצדיק ויוחנן כ''ג אלא לשתים, משום דסבירא ליה שעל ידי פסול שאירע בראשונה נעשית השניה: <b>וחכ''א שבע מעזרא ואילך</b>. דסבירא להו שכולן כשרות היו:
<b style="color: gray;">תוי"ט</b>
{יח} <b>משבע</b>. כי היכי דתנן לעיל ומזין עליו כל שכעה ולאו דוקא, כמו שכתב הר''ב, הכי נמי תני נמי הכא משבע ולא דוקא:
<h3>פרק ג - משנה ו</h3>
וְכֶבֶשׁ הָיוּ עוֹשִׂים מֵהַר הַבַּיִת לְהַר הַמִּשְׁחָה {יט}, כִּפִּין עַל גַּבֵּי כִפִּין, וְכִפָּה כְּנֶגֶד הָאֹטֶם, מִפְּנֵי קֶבֶר הַתְּהוֹם, שֶׁבּוֹ כֹּהֵן הַשּׂוֹרֵף אֶת הַפָּרָה, וּפָרָה וְכָל מְסַעֲדֶיהָ יוֹצְאִין לְהַר הַמִּשְׁחָה:
<b style="color: gray;">רע"ב</b> <b>וכיפה כנגד האוטם</b>. רגלי הכיפה שהכיפה נשענת עליהם נקראין אוטם. ואין רגלי הכיפה העליונה כנגד רגלי התחתונה, אלא כנגד הכיפה עצמה, דכנגד אוטם העליונה עומד חלל התחתונה: <b>מפני קבר התהום</b>. שלא תהיה שם טומאה רצוצה שהיא בוקעת ועולה: <b>ופרה וכל מסעדיה</b>. סומכיה ועוזריה. לשון ה' יסעדנו על ערש דוי (תהלים מ''א). ואע''ג דפרה אינה מקבלת טומאה מחיים {כ}, מעלה יתירה עשו בה:
<b style="color: gray;">תוי"ט</b>
{יט} <b>המשחה</b>. מקום שריפתה: {כ} <b>ואי</b> משום מסעדיה, נמי לא היו צריכים לכבש, דאי נמי נטמאו לא אכפת לן, שלא היו עוסקים עם הפרה אלא מחיים להביאה להר המשחה:
<h3>פרק ג - משנה ז</h3>
לֹא הָיְתָה פָרָה רוֹצָה לָצֵאת, אֵין מוֹצִיאִין עִמָּהּ שְׁחוֹרָה, שֶׁלֹּא יֹאמְרוּ, שְׁחוֹרָה שָׁחָטוּ. וְלֹא אֲדֻמָּה, שֶׁלֹּא יֹאמְרוּ, שְׁתַּיִם שָׁחָטוּ. רַבִּי יוֹסֵי אוֹמֵר, לֹא מִשּׁוּם זֶה, אֶלָּא {כב} מִשּׁוּם שֶׁנֶּאֱמַר (במדבר יט), וְהוֹצִיא אֹתָהּ, לְבַדָּהּ. וְזִקְנֵי יִשְׂרָאֵל הָיוּ מַקְדִּימִים בְּרַגְלֵיהֶם {כג} לְהַר הַמִּשְׁחָה, וּבֵית טְבִילָה הָיָה שָׁם. וּמְטַמְּאִים הָיוּ אֶת הַכֹּהֵן הַשּׂוֹרֵף אֶת הַפָּרָה, מִפְּנֵי הַצְּדוֹקִים שֶׁלֹּא יִהְיוּ אוֹמְרִים בִּמְעוֹרָבֵי שֶׁמֶשׁ הָיְתָה נַעֲשֵׂית:
<b style="color: gray;">רע"ב</b> <b>ולא אדומה</b>. לא היו מוציאין פרה אדומה אחרת עמה בככש: <b>שלא יאמרו שתים שחטו, ורחמנא אמר ושחט אותה, ולא אותה ואת חברתה</b> ! {כא} <b>: ובית הטבילה היה שם</b>. ואותו בית הטבילה נמי חלול היה על גבי כיפין מפני קבר התהום. ואף מקום מערכתה וגיתה השנויין לקמן, כולן על גבי כיפין היו: <b>ומטמאים היו את הכהן</b>. במה שהיו סומכים ידיהם עליו {כד} כדתנן לקמן בכך היה מיטמא, דבגדי אוכלי קודש מדרס לפרת חטאת. והרמב''ם פירש שהיו מטמאין אותו בשרץ או בשאר טומאות שמטמאים טומאת ערב במעורבי שמש היתה נעשית. שהיו דורשים ואסף איש טהור, אין טהור אלא שהעריב שמשו, וכן הוא אומר (ויקרא כ''ב) ובא השמש וטהר {כה}. וחכמים קבלו דטהור האמור בפרשת חטאת, טהור למעשר קאמר דהיינו טבול יום:
<b style="color: gray;">תוי"ט</b>
{כא} <b>ואצטריך</b> לטעם שלא יאמרו ולא דייק נמי אותה כמו ר' יוסי, דהאי תנא קמא ר' שמעון הוא דדריש טעמיה דקרא. ונפקא מינה, דאפיק חמור בהדה, לתנא קמא שרי, לר' יוסי אסור. גמרא. ועתוי''ט: {כב} <b>לא</b> כו'. כלומר אינך צריך לומר משום ושחט אותה, אלא בהוצאה גופה כתיב כו'. מהר''ם: {כג} <b>ברגליהם</b>. משום חבוב מצוה: {כד} <b>דאילו</b> בטומאה דאורייתא לא היו מזלזלין כולי האי. וקשה, מה מועיל זה להוציא מצדוקים, הרי בגדי כו' הוי מדרבנן והם אינם מאמינים בזה, ויש לומר, דמכל מקום היו מראין שאין חוששים לדרשה שלהם. ועתוי''ט: {כה} <b>וקשה</b>, דהרי נמצא בכתוב גם כן ורחץ במים וטהר וההוא למעשר. ועוד, בתגלחת ראשונה כתיב גם כן וטהר ואינו אלא למחנה, ואולי דהם מצריכים בכולם הערב שמש ולמדין מובא השמש. ועתוי''ט:
<h3>פרק ג - משנה ח</h3>
סָמְכוּ יְדֵיהֶם עָלָיו וְאָמְרוּ לוֹ, אִישִׁי כֹהֵן גָּדוֹל, טְבוֹל אֶחָת {כו}. יָרַד וְטָבַל וְעָלָה וְנִסְתַּפָּג. וְעֵצִים הָיוּ מְסֻדָּרִים שָׁם, עֲצֵי אֲרָזִים וָאֳרָנִים וּבְרוֹשִׁים וַעֲצֵי תְאֵנָה חֲלָקָה {כז}. וְעוֹשִׂין אוֹתָהּ כְּמִין מִגְדָּל, וּמְפַתְּחִין בָּהּ חַלּוֹנוֹת, וַחֲזִיתָהּ מַעֲרָבָה:
<b style="color: gray;">רע"ב</b> <b>אישי כהן גדול</b>. לפי שפעמים נעשית על ידי כהן גדול אבל בכל כהן היא כשרה בין בכהן גדול, בין בסגן בין בהדיוט: <b>ונסתפג</b>. ונתקנח: <b>עצים</b>. לעשות מהן מערכה לשריפה. מסודרים שם: <b>וארנים</b>. לשון נטע אורן וגשם יגדל האמור בישעיה (מ''ד י''ד), ומין ארז הוא, וכן ברושים. וכל הנך עצים דקחשיב, עדיפי משאר עצים לצורך שריפתה: <b>כמין מגדל</b>. רחבה מלמטה וצרה מלמעלה: <b>ופותחין בהן חלונות</b>. להכניס בהן האש להבעיר העצים: <b>וחזיתה מערבה</b>. פני המערכה ומראיתה והוא המקום שמאחיזין בו את האור היה פונה לצד מערב דהיינו כלפי המקדש, שהמקדש היה למערבו של הר הזיתים:
<b style="color: gray;">תוי"ט</b>
{כו} <b>אחת</b>. לפי ששוה בהפרשה כמו כהן גדול ביום הכפורים, לכך אמרו לו טבול אחת, אף דהתם חמש טבילות: {כז} <b>חלקה</b>. ולא יותנה כן במיני הארז, לפי שהוא חלק. הר''מ:
<h3>פרק ג - משנה ט</h3>
כְּפָתוּהָ בְּחֶבֶל שֶׁל מֶגֶג וּנְתָנוּהָ עַל גַּב הַמַּעֲרָכָה, רֹאשָׁהּ בַּדָּרוֹם וּפָנֶיהָ לַמַּעֲרָב {כט}. הַכֹּהֵן עוֹמֵד בַּמִּזְרָח וּפָנָיו לַמַּעֲרָב, שָׁחַט בִּימִינוֹ וְקִבֵּל בִּשְׂמֹאלוֹ. רַבִּי יְהוּדָה אוֹמֵר, בִּימִינוֹ הָיָה מְקַבֵּל, וְנוֹתֵן לִשְׂמֹאלוֹ, וּמַזֶּה בִּימִינוֹ. טָבַל וְהִזָּה שֶׁבַע פְּעָמִים כְּנֶגֶד בֵּית קֹדֶשׁ הַקֳּדָשִׁים. עַל כָּל הַזָּיָה, טְבִילָה. גָּמַר מִלְּהַזּוֹת, קִנַּח אֶת יָדוֹ בְּגוּפָהּ שֶׁל פָּרָה. יָרַד וְהִצִּית אֶת הָאֵשׁ בַּאֲלִיתוֹת. רַבִּי עֲקִיבָא אוֹמֵר, בַּחֲרִיּוֹת:
<b style="color: gray;">רע"ב</b> <b>בחבל של מגג</b>. חבל עשוי ממין של גמי, כדי שיהיו כל מעשיה בדבר שאינו מקבל טומאה {כח}: <b>ופניה למערב</b>. לצד המקדש: <b>ר' יהודה אומר בימינו היה מקבל</b>. כשאר קבלת הדם של קדשים שאם קיבל בשמאל פסול. ואין הלכה כר' יהודה, שכיון שאין דמה נזרק על גבי המזבח אינה כשאר קדשים לענין זה: <b>ומזה בימינו</b>. דכתיב [במדבר י''ט] ולקח אלעזר הכהן מדמה באצבעו. הרגילה שבאצבעות, כלומר אצבע היד הימנית {ל} שאדם ממשמש בה תמיד: <b>כנגד בית קודש הקדשים</b>. כדכתיב (במדבר י''ט) והזה אל נוכח פני אוהל מועד {לא}: <b>על כל הזיה טבילה</b>. על כל הזיה שהיה מזה היה טובל אצבעו בדם, דשיירי הדם שבאצבע פסולין {לב} להזייה: <b>גמר מלהזות קינח ידו בגופה של פרה</b>. כדי שישרף הדם עמה, כדכתיב [שם] ושרף את הפרה את עורה ואת בשרה ואת דמה. ובין הזאה להזאה מקנח אצבעו בשפת המזרק ולא בגופה של פרה, משום נימין הנדבקין באצבעו דגנאי לעשות בהן הזייה: <b>אליתות</b>. עצים קטנים שמלהיבין בהם עצי המערכה. אליתות, לשון אליה. כמו זנבות האודים [ישעיה ז']: <b>בחריות</b>. זמורות של דקל. ואין הלכה כר' עקיבא:
<b style="color: gray;">תוי"ט</b>
{כח} <b>ולפי</b> זה כל חבל כשר הואיל ואינו ארוג. והר''ש והתוס' פירשו, לפי שהוא ממין שאינו מקבל טומאה: {כט} <b>למערב</b>. כמו פר של יום הכפורים, אף דלא שייך כאן הטעם דהתם דהא אין כאן מזבח: {ל} <b>הוא</b> מהר''מ ושם מבואר דימין מאצבע ידעינן, דסתם אצבע אינו אלא של ימין, ושיהיה באצבע הסמוך לגודל דייק לה מאצבעו. ועתוי''ט: {לא} <b>ותמיהני</b>, דאוהל מועד בכל מקום המכוון ההיכל. ותו, בפרק ב' דמדות משנה ד' איתא ומתכוין ורואה פתחו של היכל, ולא הזכיר קדשי קדשים: {לב} <b>בספרי</b> מדמה שבע פעמים, מגיד שחוזר לדם שבע פעמים:
<h3>פרק ג - משנה י</h3>
נִבְקְעָה, וְעָמַד חוּץ מִגִּתָּהּ, נָטַל עֵץ אֶרֶז וְאֵזוֹב וּשְׁנִי תוֹלָעַת. אָמַר לָהֶן, עֵץ אֶרֶז זֶה, עֵץ אֶרֶז זֶה. אֵזוֹב זֶה, אֵזוֹב זֶה. שְׁנִי תוֹלַעַת זֶה, שְׁנִי תוֹלַעַת זֶה. שָׁלשׁ פְּעָמִים עַל כָּל דָּבָר וְדָבָר. וְהֵם אוֹמְרִים לוֹ, הֵין וָהֵין, שָׁלשׁ פְּעָמִים עַל כָּל דָּבָר וְדָבָר:
<b style="color: gray;">רע"ב</b> <b>נבקעה</b>. הפרה מחמת האור. אבל אם לא נבקעה לא, דכתיב [במדבר י''ט] אל תוך שריפת, לא קודם שיוצת האור ברובה, ולא אחר שתיעשה אפר {לג}. והוא הדין אם קרעה בסכין אחר שיוצת האור ברובה: <b>ועמד</b>. הכהן: <b>חוץ מגיתה</b>. גומא שהיתה בקרקע כמין גת עשויה לשריפת הפרה, וכשהיה משליך עץ ארז ואזוב ושני תולעת צריך שיעמוד חוץ לאותה גומא {לד}: <b>עץ ארז</b>. אגודה שיש בה עץ ארז ואזוב כרוכים עם שני תולעת: <b>עץ ארז זה</b>. לפי שיש מינים הרבה שדומין לארז ואינן כשרין, לכך צריך להודיע שזהו שצותה עליו תורה. וכן באזוב. וכן בשני תולעת. ואזוב הוא שקורין לו בערבי צעת''ר. ושני תולעת הוא צמר צבוע בצבע הנקרא בערבי כרמ''ז ובלע''ז קרמז''י:
<b style="color: gray;">תוי"ט</b>
{לג} <b>הר''ש</b> קיצר. והר''מ כתב עוד, דמאל תוך, למדנו שיושלך בקרבה בעת הבקיעה. ועכשיו שתים זו שמענו, הביקוע ושיוצת האור ברובה. ועתוי''ט: {לד} <b>נראה</b> לי מדכתיב והשליך, וסתם השלכה מרחוק הוא:
<h3>פרק ג - משנה יא</h3>
כְּרָכָן בִּשְׁיָרֵי הַלָּשׁוֹן וְהִשְׁלִיךְ לְתוֹךְ שְׂרֵפָתָהּ. נִשְׂרְפָה, חוֹבְטִין אוֹתָהּ בְּמַקְלוֹת, וְכוֹבְרִין אוֹתָהּ בִּכְבָרוֹת. רַבִּי יִשְׁמָעֵאל אוֹמֵר, בְּמַקָּבוֹת שֶׁל אֶבֶן {לה} וּבִכְבָרוֹת שֶׁל אֶבֶן הָיְתָה נַעֲשֵׂית. שָׁחוֹר שֶׁיֶּשׁ בּוֹ אֵפֶר, כּוֹתְשִׁין אוֹתוֹ. וְשֶׁאֵין בּוֹ, מַנִּיחִין אוֹתוֹ {לו}. הָעֶצֶם, בֵּין כָּךְ וּבֵין כָּךְ הָיָה נִכְתָּשׁ. וְחוֹלְקִים אוֹתוֹ לִשְׁלשָׁה חֲלָקִים, אֶחָד נִתָּן בַּחֵיל וְאֶחָד נִתָּן בְּהַר הַמִּשְׁחָה, וְאֶחָד הָיָה מִתְחַלֵּק לְכָל הַמִּשְׁמָרוֹת {לח}:
<b style="color: gray;">רע"ב</b> <b>כרכן</b>. לעץ ארז ואזוב בשיירי לשון של צמר שהוא צבוע בשני תולעת שהיתה ארוכה, ובמה שהיה עודף ממנה על עץ הארז ואזוב היה כורך שלשתן יחד, כדי שיהא להן כובד ויפלו לתוך שריפת הפרה ולא תקלוט השלהבת את הלשון. ואם לא כרכן והשליך כל אחד בפני עצמו, כשרה: <b>ובכברות של אבן</b>. אבנים המנוקבים נקבים דקים ככברה. ואין הלכה כר' ישמעאל: <b>שחור שיש בו אפר</b>. פחם שאם יכתשו אותו יעשה אפר: <b>כותשין אותו</b>. ואם לא יחזור כמו אפר, מניחין אותו: בין כך ובין כך: בין שיחזור אפר בין שלא יחזור אפר: <b>חולקין אותו לשלשה חלקים</b>. לאחר שכברו את כל האפר, בין אפר הפרה בין אפר עצים שנשרפו עמה, חולקין את האפר לשלשה חלקים: <b>אחד ניתן, בחיל</b>. למשמרת, כדכתיב והיתה לעדת בני ישראל למשמרת: <b>ואחד ניתן בהר המשחה</b>. ובה היו הכהנים מקדשין {לז}: <b>ואחד היה מתחלק לכל המשמרות</b>. וממנו היו מזין כל ישראל:
<b style="color: gray;">תוי"ט</b>
{לה} <b>אבן</b>. אשר לא יקבלו טומאה, לתוספת השמירה. הר''מ: {לו} <b>מניחין</b> אותו. עד שיעשה מקצתו אפר, כדי לקיים מצות שריפה דכתיב את עורה וגו', אבל עצם לא כתיב, הלכך כותשים אותו עם השאר אע''פ שלא נעשה אפר. אבל בפני עצמו בלא אפר, פסול לקידוש. מהר''מ: {לז} <b>נראה</b> לי משום דמפני קדושתם נזהרו מטומאת מת משא''כ ישראל, נקט אצלן לשון מקדשין ולא מזין. ועתוי''ט: {לח} <b>המשמרות</b>. הכ''ד מקומות אשר היו בהן המשמרות. הר''מ. וחוץ לעזרה היו. וכן תרגם יונתן, וחדא מפלג לכל מטרת ליואי. ועתוי''ט:
<h2>פרק ד</h2>
<h3>פרק ד - משנה א</h3>
פָּרַת חַטָּאת שֶׁשְּׁחָטָהּ שֶׁלֹּא לִשְׁמָהּ, קִבֵּל וְהִזָּה שֶׁלֹּא לִשְׁמָהּ, אוֹ לִשְׁמָה וְשֶׁלֹּא לִשְׁמָהּ, אוֹ שֶׁלֹּא לִשְׁמָה וְלִשְׁמָהּ, פְּסוּלָה. רַבִּי אֱלִיעֶזֶר מַכְשִׁיר. וְשֶׁלֹּא רְחוּץ יָדַיִם וְרַגְלַיִם, פְּסוּלָה. רַבִּי אֱלִיעֶזֶר מַכְשִׁיר. וְשֶׁלֹּא בְכֹהֵן גָּדוֹל, פְּסוּלָה. רַבִּי יְהוּדָה מַכְשִׁיר. וּבִמְחֻסַּר בְּגָדִים, פְּסוּלָה {ב}. וּבִכְלֵי לָבָן הָיְתָה נַעֲשֵׂית:
<b style="color: gray;">רע"ב</b> <b>פרת חטאת</b>. שלא לשמה פסולה. דאמר קרא חטאת היא, ומדקרייה רחמנא חטאת למדנו שהיא טעונה שחיטח לשמה כחטאת: <b>ורבי אליעזר מכשיר</b>. הואיל והיא נשחטת בחוץ. ואין הלכה כר' אליעזר: <b>ושלא רחוץ ידים ורגלים פסולה</b>. דחטאת קרייה רחמנא. ולהכי נקט רחוץ ידים ורגלים ולא תנא קידש, דלא שנא קידש בפנים או בחוץ, בין בכלי שרת בין בכלי חול יוצא {א}: <b>ור' אליעזר מכשיר</b>. דבבואם אל אהל מועד וגו' או בגשתם אל המזבח ירחצו כתיב. ואין הלכה כר''א: <b>שלא בכהן גדול פסולה</b>. דכתיב ונתתם אותה אל אלעזר, אותה אל אלעזר, ואין שאר הפרות נעשות אלא בכהן גדול: <b>ור' יהודה מכשיר</b>. דדריש, אותה בסגן, ושאר כל הפרות בין בכהן גדול בין בכהן הדיוט. והלכה כר' יהודה: <b>ובבגדי לבן היא נעשית</b>. דכתיב גבי פרה והיתה לבני ישראל ולגר הגר בתוכם לחוקת עולם, וביום הכפורים כתיב (ויקרא ט''ז) והיתה זאת לכם לחוקת עולם, מה עבודת יום הכפורים בבגדי לבן, אף מעשה פרה בבגדי לבן {ג}:
<b style="color: gray;">תוי"ט</b>
{א} <b>ולא</b> ידעתי מקום לדיוק זה, דהא בקידוש פנים תני נמי שלא רחץ, ודינו נמי הוא פלוגתא דאמוראי בגמרא, ואי איתא לדיוקיה אמאי לא אותביה למאן דפליג ולסייע למאן דסבירא ליה הכי. אלא, לאו דיוקא הוא כלל, ומ''מ דינו דפסק אמת. ועתוי''ט: {ב} <b>פסולה</b>. דכתיב הכהן, בכיהונו. ספרי. הר''ש: {ג} <b>של</b> כהן הדיוט:
<h3>פרק ד - משנה ב</h3>
שְׂרָפָהּ חוּץ מִגִּתָּהּ, אוֹ בִשְׁתֵּי גִתּוֹת, אוֹ שֶׁשָּׂרַף שְׁתַּיִם בְּגַת אַחַת, פְּסוּלָה. הִזָּה וְלֹא כִוֵּן כְּנֶגֶד הַפֶּתַח, פְּסוּלָה. הִזָּה מִשִּׁשִּׁית שְׁבִיעִית, חָזַר וְהִזָּה שְׁבִיעִית, פְּסוּלָה. מִשְּׁבִיעִית שְׁמִינִית וְחָזַר וְהִזָּה שְׁמִינִית, כְּשֵׁרָה {ה}:
<b style="color: gray;">רע"ב</b> <b>חוץ מגיתה</b>. מקום היו עושים לשריפתה כמין גת כנגד פתחו של היכל, ואם שחטה שלא כנגד פתחו של היכל פסולה {ד}: <b>או בשתי גיתות</b>. כגון שחילקה לשתים ושרף חציה בגת זו וחציה בגת זו: <b>או ששרף שתים בגת אחת</b>. אע''פ שהוציא כל אחת בפני עצמה מיפסלן מחמת מלאכה, שזו פוסלת את זו. אבל בזו אחר זו, כשרה: <b>ולא כוון כנגד הפתח פסולה</b>. דאל נוכח פני אהל מועד כתיב: <b>מששית שביעית</b>. דשבע פעמים כתיב, כסדרן, והוא מנה שביעית קודם ששית, וחזר והזה שביעית, פסולה, דבעינן שיקרא לששית ששית ולשביעית שביעית. אבל משביעית שמינית, כשרה, דאין שמינית בהזאות של פרה וזה טעה בדבור דעלמא: <b>וחזר והזה שמינית</b>. לאו דוקא, דבכל ענין כשרה, בין חזר והזה בין לא חזר והזה. ואגב רישא נקטיה. אי נמי הא קמשמע לן דאע''ג דהוסיף בהזאות לא פסל, דמכי גמרינהו לשבע הזאות נגמרה מצותה, ותו לא חיישינן למה שהוא מוסיף:
<b style="color: gray;">תוי"ט</b>
{ד} <b>בזבחים</b> דף קי''ג ילפינן ליה. וקשה, הא אנן בשריפה קיימינן, והוה ליה לפרש ואם שרפה, דהכי נמי ילפינן התם: {ה} <b>כשרה</b>. דוקא אם כהן אחר חזר והזה, אבל הכהן השורף פסלה מחמת מלאכה שאינה צריכה בשעת שריפתה. הר''ש בשם התוס':
<h3>פרק ד - משנה ג</h3>
שְׂרָפָהּ שֶׁלֹּא בָעֵצִים, אוֹ בְכָל עֵצִים, אֲפִלּוּ בְקַשׁ אוֹ בִגְבָבָה, כְּשֵׁרָה. הִפְשִׁיטָהּ וּנְתָחָהּ, כְּשֵׁרָה. שְׁחָטָהּ עַל מְנָת לֶאֱכוֹל מִבְּשָׂרָהּ וְלִשְׁתּוֹת מִדָּמָהּ, כְּשֵׁרָה. רַבִּי אֱלִיעֶזֶר אוֹמֵר, אֵין מַחֲשָׁבָה פּוֹסֶלֶת בַּפָּרָה:
<b style="color: gray;">רע"ב</b> <b>שרפה שלא בעצים</b>. שהצית האור בגופה של פרה: <b>כשרה</b>. שלא נכתב בתורה עצים, אלא ושרף סתם: <b>או בכל העצים</b>. שלא שרפה בארזים ארונים וברושים ועצי תאנה השנויים בפרקין דלעיל: <b>הפשיטה ונתחה כשרה</b>. דאת עורה ואת בשרה כתיב, בין בהפשט וניתוח בין במחובר: <b>על מנת לאכול מבשרה או לשתות מדמה כשרה</b>. דוקא לאכול ולשתות הוא דמכשיר תנא קמא, דבכל הקרבנות נמי כי האי גוונא כשר, כדתנן בפרק כל הפסולים [זבחים לה] חשב לאכול דבר שאין דרכו לאכול, כשר, כגון מאכילת מזבח לאדם. אבל חשב על מנת להזות מדמה למחר, פסל תנא קמא, דחטאת קרייה רחמנא. ור' אליעזר סבר דאין מחשבה פוסלת בפרה כלל, אפילו בהזאות {ו}. ואזדא לטעמיה דבשלא לשמה מכשיר בריש פירקין, שאין לה דין מדיני קדשים, הואיל והיא נעשית בחוץ. ואין הלכה כרבי אליעזר:
<b style="color: gray;">תוי"ט</b>
{ו} <b>כגון</b> שוחט על מנת להזות למחר, דמעבודה לעבודה לא שמענו. דאי בהזאה גופא הא תני לעיל ר''פ:
<h3>פרק ד - משנה ד</h3>
כָּל הָעֲסוּקִין בַּפָּרָה מִתְּחִלָּה וְעַד סוֹף, מְטַמְּאִין בְּגָדִים, וּפוֹסְלִים אוֹתָהּ בִּמְלָאכָה. אֵרַע בָּהּ פְּסוּל בִּשְׁחִיטָתָהּ, אֵינָהּ מְטַמְּאָה בְגָדִים. אֵרַע בָּהּ בְּהַזָּיָתָהּ, כָּל הָעוֹסֵק בָּהּ לִפְנֵי פְסוּלָהּ, מְטַמְּאָה בְגָדִים. לְאַחַר פְּסוּלָהּ, אֵינָהּ מְטַמְּאָה בְגָדִים. נִמְצְאָה חֻמְרָהּ קֻלָּהּ {י}. לְעוֹלָם מוֹעֲלִין בָּהּ, וּמַרְבִּין לָהּ עֵצִים, וּמַעֲשֶׂיהָ בַּיּוֹם, וּבַכֹּהֵן, הַמְּלָאכָה פּוֹסֶלֶת בָּהּ, עַד שֶׁתֵּעָשֶׂה אֵפֶר. וְהַמְּלָאכָה פּוֹסֶלֶת בַּמַּיִם, עַד שֶׁיַּטִּילוּ אֶת הָאֵפֶר:
<b style="color: gray;">רע"ב</b> <b>כל העסוקין בפרה אדומה, באחת מכל עבודותיה, בין בתחילה בין באמצע בין בסוף: מטמאין בגדים</b>. דכתיב והשליך אל תוך שריפת הפרה וסמיך ליה וכיבס בגדיו הכהן, ובשריפתה כתיב והשורף אותה יכבס בגדיו, ואם המשליך את האזוב מטמא בגיים, השורף לא כל שכן, אלא בא הכתוב ולימדך {ז} על כל העוסקים בפרה מתחילה ועד סוף שיהיו טעונים כבוס בגדים: <b>ופוסלים אותה במלאכה</b>. דכתיב ושחט אותה, ולא שיעשה מלאכה אחרת עמה בשעת שחיטתה. וכן בשריפתה כתיב [ושרף את הפרה] ולא שיעשה מלאכה אחרת עם שריפתה, למדנו שמלאכה פוסלת בה משעת שחיטה {ח} עד שתיעשה אפר: <b>אירע בה פסול בשחיטתה</b>. לא שנתנבלה בשחיטה, דא''כ מטמאה בגדים משום נבילה, אלא פסול מחמת מלאכה, דומיא דאירע בה פסול בהזאתה: <b>אינה מטמאה בגדים</b>. דכיון דשחיטתה בפסול, אם כן לא נעשה בה עדיין לשם פרה כלום בכשרות {ט}. אבל אירע בה פסול בהזאה, כבר נעשית השחיטה בהכשר: <b>לעולם מועלין בה</b>. הנהנה ממנה בין לפני שריפתה בין לאחר שריפתה, חייב קרבן מעילה, עד שתיעשה אפר. אבל לאחר שנעשית אפר, אין באפר משום מעילה, דכתיב חטאת היא. חטאת, מלמד שמועלין בה {יא}. היא, בה מועלין, באפרה אין מועלין {יב}: <b>ומרבין לה עצים</b>. נמי דוקא עד שתיעשה אפר: <b>ומעשיה ביום</b>. בתוספתא מפרש, חוץ מאסיפת אפרה והמילוי והקידוש. שיכולים לאסוף אפר הפרה בלילה, ולשאוב המים מן הבאר והוא הנקרא מילוי, ולשים בתוכה האפר והוא הנקרא קידוש, כל זה מותר לעשות בלילה. וכל מעשה פרה, בכהן, חוץ מאסיפת אפרה והמילוי והקידוש וההזאה, שהם כשרים בזר. אסיפת אפרה, דכתיב ואסף איש טהור, מלמד שאסיפת האפר כשרה בכל אדם {יג}. ובהזאה הוא אומר והזה הטהור על הטמא, בין שהוא כהן בין שאינו כהן: <b>והמלאכה פוסלת במים</b>. דכתיב והיתה לעדת בני ישראל למשמרת למי נדה [חטאת היא], מה חטאת נפסלת במלאכה כדכתבינן לעיל, כך המים נפסלים במלאכה משעת המילוי: <b>עד שיטילו את האפר</b>. שמטילים במים מאפר הפרה כשיעור שתיראה האפר במים ומהם מזין על הטמא, ואם לאחר שהטילו האפר במים עשה מלאכה אחרת עמה בשעת הזאת {יד}, לא פסל:
<b style="color: gray;">תוי"ט</b>
{ז} <b>וכיבוס</b> בגדים דכתיב גבי אוסף, דריש ליה בספרי: {ח} <b>והא</b> דין הוא, אם פוסלת בשחיטה לא תיפסל בשריפה, אלא לימד שפוסלת בה עד שתיעשה אפר. ספרי. הר''ש. ועתוי''ט: {ט} <b>ואפילו</b> ישנה לשחיטה מתחלה ועד סוף לא אמרינן שקודם הפסול מטמאה בגדים, דהא דישנה כו' היינו בשחיטה כשרה. גמרא. {י} חומרה שמחמיר לפוסלה במלאכה מקיל בטומאת בגדים. מהר''ם: {יא} <b>ותימה</b>, תיפוק ליה דקדשי בדק הבית הוא דמועלין בהן. וי''ל דאיצטריך למועל אחר מועל דאינו אלא בקדשי מזבח. תוס'. ולי נראה, דחטאת איצטרך לשאר דרשות, אלא מדהיא למעוטי אפרה, קאמר נמי דבכלל חטאת שיהיו מועלין, והיא למעוטי אפרה: {יב} <b>ותימא</b>, תיפוק ליה דאפר הקדש מותר. יש לומר, דשאני הכא דכל מצותה לשריפה עומד. אי נמי, דטעמא דמותר דאין לך דבר שנעשית מצותו ומועלין בו אבל הכא אכתי לא אתעביד. תוס': {יג} <b>וכל</b> הכשר לאסיפה כשר לקידוש, כמו שכתב הר''ב בפרק ה' משנה ד'. ופירש''י, שאחר אסיפה כתיב ולקחו, אותם שנאמרו באסיפה. ומילוי נמי כתיב בהאי קרא ונתן מים חיים אל כלי, שיתן מים תחלה והיינו המילוי: {יד} <b>וזה</b> לשון הר''מ, אם השליך האפר כו' לא יפסל בעשיית מלאכה ולא בשעת הזאה:
<h2>פרק ה</h2>
<h3>פרק ה - משנה א</h3>
הַמֵּבִיא כְּלִי חֶרֶס לַחַטָּאת, טוֹבֵל, וְלָן {א} עַל הַכִּבְשָׁן. רַבִּי יְהוּדָה אוֹמֵר, אַף מִן הַבַּיִת הוּא מֵבִיא וְכָשֵׁר, שֶׁהַכֹּל נֶאֱמָנִים עַל הַחַטָּאת. וּבַתְּרוּמָה, פּוֹתֵחַ אֶת הַכִּבְשָׁן וְנוֹטֵל. רַבִּי שִׁמִעוֹן אוֹמֵר, מִן הַסֵּדֶר הַשֵּׁנִי. רַבִּי יוֹסֵי אוֹמֵר, מִן הַסֵּדֶר הַשְּׁלִישִׁי:
<b style="color: gray;">רע"ב</b> <b>המביא כלי חרס לחטאת</b>. שהולך אצל היוצר לקנות ממנו כלי חרס להניח בו אפר חטאת או מי חטאת: <b>טובל ולן על הכבשן</b>. מתחיל לשומרן בטהרה שלא יגע בהן עם הארץ מקודם שיצרפו בכבשן, דהוא גמר מלאכתן לקבל טומאה: <b>ר' יהודה אומר אף מן הבית הוא מביא וכשר</b>. דמהימנינן ליה לעם הארץ אם אומר ששמרו על טהרת חטאת, כדאמרינן בפרק חומר בקודש דעמי הארץ נאמנים על טהרת יין לנסכים ושמן למנחות, שלא יהא כל אחד ואחד בונה במה לעצמו ושורף פרה אדומה לעצמו {ב}. והלכה כר' יהודה: <b>ובתרומה</b>. אם מביא כלי חרס להניח בו תרומה: <b>פותח את הכבשן ונוטל</b>. אע''ג שנגמר צרופן ולא שמרן. דכיון דעדיין לא נפתח ומלא אבק על גביו {ג}, לא חיישינן שמא נגע בו עם הארץ, דלא החמירו בתרומה: <b>ר' שמעון אומר מסדר השני</b>. אם פתח עם הארץ את הכבשן ונטל ממנו כלים, אין נוטל מסדר הראשון, דיד הכל ממשמשין בו, אבל מסדר השני שתחת הראשון שרי. ורבי יוסי מחמיר ואסר אף מסדר השני. ואין הלכה לא כר' שמעון ולא כר' יוסי {ד}, אלא אע''פ שמצא הכבשן פתוח הרי הכל בחזקת טהרה, ולוקח אף מסדר הראשון:
<b style="color: gray;">תוי"ט</b>
{א} <b>טובל</b> ולן. ובלן ואח''כ טבל, ואפילו הניח שומר כשהלך לטבול, פליגי בתוספתא. הר''ש: {ב} <b>הר''ש</b>. וקשה, דהתחיל ביין ושמן וסיים בשריפת פרה ונאמנות דלחטאת. ויש לומר, כיון דטהרת טמא מת נתלין באפר פרה. כשלא נאמינהו על טהרת יין ושמן, כשם שיבנה לעצמו במה ויביא עליה יין ושמן, כך יעשה פרה לעצמו כדי שתהא הטהרה בידו. ושאר טהרות כבר הם בידו בטבילה. והכא נמי מצורע בצפרים. ומכל מקום הוה ליה להביא מן המשנה ששנינו בהדיא במשנה ה' פרק ה' דאהלות שהכל נאמנין על החטאת. וכן כתב הר''מ: {ג} <b>כדרך</b> שעושים כשסותמין התנור. מהר''ם: {ד} <b>ואע''ג</b> דת''ק נמי לא אמר אלא פותח כו', אלא הואיל ות''ק לאו בהכי מיירי ליכא למימר דאין הלכה כמותו דהא יש לומר דלאו דוקא פותח קאמר, דאי נמי פתחו בעם הארץ נמי שרי. ובתוספתא מוכח דהכי פירושו, פותח העם הארץ וחבר נוטל. ועתוי''ט:
<h3>פרק ה - משנה ב</h3>
הַמַּטְבִּיל כְּלִי לַחַטָּאת בְּמַיִם שֶׁאֵינָם רְאוּיִים לְקַדֵּשׁ, צָרִיךְ לְנַגֵּב. בְּמַיִם שֶׁהֵם רְאוּיִים לְקַדֵּשׁ, אֵינוֹ צָרִיךְ לְנַגֵּב. אִם לְהוֹסִיף לְתוֹכוֹ מַיִם מְקֻדָּשִׁין, בֵּין כָּךְ וּבֵין כָּךְ צָרִיךְ לְנַגֵּב:
<b style="color: gray;">רע"ב</b> <b>המטביל כלי לחטאת</b>. כלי שטף שהטבילו כדי למלאות בו מים ולקדשם באפר, אם הטבילו במים שאין ראויין לקדש, כגון במי מקוה שאינם מים חיים צריך לנגב. הכלי. שמא יתערבו שאינם ראויים בראויין. אבל אם הטבילו במים חיים הראויין לקדש, אין צריך לנגב: <b>ואם לאסוף לתוכו מים מקודשים</b>. ואם הטבילו להכניס לתוכו מים שכבר נתן עליהם את האפר, אפילו הטבילו במים חיים, צריך לנגב, שלא יתערבו שאינם מקודשים במקודשים, ותנן לקמן צלוחית של חטאת שנפל. לתוכה מים פסול:
<b style="color: gray;">תוי"ט</b> <b>.אין</b> פירוש למשנה זו
<h3>פרק ה - משנה ג</h3>
קֵרוּיָה שֶׁהִטְבִּילוּהָ בְּמַיִם שֶׁאֵין רְאוּיִין לְקַדֵּשׁ, מְקַדְּשִׁין בָּהּ עַד שֶׁתִּטְמָא. נִטְמְאָה, אֵין מְקַדְּשִׁין בָּהּ. רַבִּי יְהוֹשֻׁעַ אוֹמֵר, אִם מְקַדֵּשׁ הוּא בָּהּ בַּתְּחִלָּה, אַף בַּסּוֹף יְקַדֵּשׁ בָּהּ. אִם אֵינוֹ מְקַדֵּשׁ בָּהּ בַּסּוֹף, אַף לֹא בַתְּחִלָּה. בֵּין כָּךְ וּבֵין כָּךְ, לֹא יוֹסִיף לְתוֹכָהּ מַיִם מְקֻדָּשִׁים:
<b style="color: gray;">רע"ב</b> <b>קרויה</b>. דלעת יבשה חלולה ששואבים בה מים: <b>שהטבילוה</b>. מעלה בעלמא לחטאת {ה}, ולא משום טומאה. דהא בחדשה מיירי שלא נטמאת מעולם: <b>במים שאין ראויין לקדש מקדשים בה</b>. לאחר שנגבה. ולא חיישינן שמא בלעה מים שאין ראויין לקדש ותחזור ותפלוט: <b>נטמאה אין מקדשים בה</b>. ואע''פ שחזר והטבילה, דחיישינן שמא תפלוט משקין טמאים הבלועים בה. דקסברי רבנן דמחמרינן טפי במים טמאים יותר מבמים שאינן ראויין לקדש. ורבי יהושע משוה מדותיו. דאי חיישת, הכא והכא תיחוש. ואי לא חיישת, הכא והכא לא תיחוש. אלא {ו} בין כך ובין כך, בין בתחילה אם הטבילה במים שאין ראויין לקדש וניגבה, בין בסוף כשנטמאת והטבילה אפילו בראויין לקדש וניגבה, לא יוסיף לתוכה מים מקודשים, דחיישינן שמא תפלוט. ואין הלכה כר' יהושע:
<b style="color: gray;">תוי"ט</b>
{ה} ולא מפני הצדוקים היתה. כדמוכח במתניתין דלקמן. והר''מ פירש בדרך אחר. ונראה נמי דלא נקט טבילה אלא משום סיפא דנטמא. ועתוי''ט: {ו} <b>וא''כ</b> דברי ר' יהושע הן, והוה ליה למימר בין כך ובין כך לא יקדש, דהא את''ק קאי דמיירי בתחלת הקידוש. והר''ש לא כתב אלא, ואתאן לת''ק. וכן כתב הר''מ, וכתב הטעם לבל יתערב בהן המים שיצאו ממנה, וכלומר, מה שאין כן בתחלת הקידוש אין כאן עירוב, שרואין המים הבלועים שמתקדשים גם כן. ועתוי''ט:
<h3>פרק ה - משנה ד</h3>
שְׁפוֹפֶרֶת שֶׁחֲתָכָהּ לַחַטָּאת, רַבִּי אֱלִיעֶזֶר אוֹמֵר, יַטְבִּיל מִיָּד. רַבִּי יְהוֹשֻׁעַ אוֹמֵר, יְטַמֵּא וְיַטְבִּיל. הַכֹּל כְּשֵׁרִים לְקַדֵּשׁ {י}, חוּץ מֵחֵרֵשׁ שׁוֹטֶה וְקָטָן. רַבִּי יְהוּדָה מַכְשִׁיר בְּקָטָן, וּפוֹסֵל בְּאִשָּׁה וּבְאַנְדְּרוֹגִינוֹס {יד}:
<b style="color: gray;">רע"ב</b> <b>שפופרת</b>. של קנה {ז} שחתכה. תיקנה לשום בה מי חטאת או אפר חטאת {ח}, אפילו חתכה חבר שאינו חשוד על הטומאה: <b>ר' אליעזר אומר יטביל מיד</b>. ואיכא היכרא. דפרה נעשית בטבול יום, משום דכלים הנגמרים בטהרה צריכין טבילה לקודש, שמא נשאר בכלי רוק היוצא מפיו של עם הארץ ועדיין הוא לח בשעת גמרו של כלי ומטמאו. ואע''ג דטומאה זו אינה צריכה הערב שמש אלא טבילה בלבד, מכל מקום איכא הכירא, משום דלגבי פרת חטאת עשאוה כטמא מת בשביעי שלו ומטמא אדם וכלים, ואי איתא דפרה היתה צריכה הערב שמש, גם היא היתה צריכה: <b>ר' יהושע אומר יטמא ויטביל</b>. דבענין אחר ליכא הכירא, כיון דכלים הנגמרים בטהרה לא בעו הערב שמש לקדש {ט}. והלכה כר' יהושע: <b>הכל כשרים לקדש</b>. כל הטהורים כשרים להשליך האפר על גבי המים, ואפילו נשים. דכתיב גבי אסיפת אפר הפרה, ואסף איש טהור את אפר הפרה והניח מחוץ למחנה, ודרשינן איש, להכשיר את הזר. טהור, ואפילו אשה {יא}. והניח, מי שיש בו דעת להניח, פרט לחרש שוטה וקטן שאין בהן דעת להניח. ובתר [אסיפת אפרה] כתיבא הך עבודה דקידוש ואין עבודה מפסקת בינתים. למדנו שכל הכשר לאסיפת אפרה כשר לקידוש: <b>ר' יהודה מכשיר בקטן ופוסל באשה</b>. דאם איתא דכל הכשר באסיפה כשר בקידוש, לכתוב ולקח לשון יחיד בקידוש, כי היכי דכתב ואסף לשון יחיד באסיפה, מאי ולקחו, דאפילו הנך דפסולים התם כשרים הכא, כגון קטן {יב}. אבל אשה לא, דכתיב ונתן, ולא ונתנה {יג}:
<b style="color: gray;">תוי"ט</b>
{ז} <b>וכשהוציא</b> כל המוח שבה: {ח} <b>א''צ</b> לאפר חטאת כלי אבנים אחר שעבר עשייתה, שאין לחוש עוד לשיזלזלו בה. תוס': {ט} <b>פירוש</b>, אע''פ שלחטאת עשאוה כטמא מת לטמא אדם, כיון דגם לקדש אין בו הערב שמש, אין הצדוקים מרגישים בכך, דהני חומרות מדרבנן הם, והרגשתן תהיה במה שאנו מטמאים במקום אחר עד שיעריב שמשו. כו': {י} <b>הכל</b> כו'. לר' יהודה לאתויי קטן, ולרבנן לאתויי אשה. גמרא: {יא} <b>וליכא</b> למדרש איפכא, איש ולא אשה, טהור ואפילו קטן, דאמר ביומא דף מ''ג, דכל הפרשה כולה משמע מקרא זה מוציא מיד משמע מקרא שלפניו. רש''י. ולהכי דרשינן להכשיר הזר להוציא ממשמע שלפניו דדוקא כהן: {יב} <b>אבל</b> חרש ושוטה לא אתו לכלל דעת. תוס'. ועתוי''ט. {יג} ואף דכל התורה בלשון זכר נאמרה ואפילו הכי לא ממעטינן אשה, שאני הכא מדשני. בדיבוריה ולקחו והדר ונתן לשון יחיד, שמע מינה כו'. תוס': {יד} <b>ובאנדרוגינוס</b>. ובטומטום אפילו תנא קמא פוסל, דספק ערל הוא, ושייר נמי ערל וטמא. ועתוי''ט:
<h3>פרק ה - משנה ה</h3>
בְּכָל הַכֵּלִים מְקַדְּשִׁים, אֲפִלּוּ בִכְלֵי גְלָלִים, בִּכְלֵי אֲבָנִים, וּבִכְלֵי אֲדָמָה. וּבִסְפִינָה מְקַדְּשִׁין בָּהּ {טז}. אֵין מְקַדְּשִׁין לֹא בְדָפְנוֹת הַכֵּלִים, וְלֹא בְשׁוּלֵי הַמַּחַץ, וְלֹא בִמְגוּפַת הֶחָבִית, וְלֹא בְחָפְנָיו, מִפְּנֵי שֶׁאֵין מְמַלְאִין וְאֵין מְקַדְּשִׁין וְאֵין מַזִּין מֵי חַטָאת אֶלָּא בְכֶלִי. אֵין מַצִּילִין בְּצָמִיד פָּתִיל אֶלָּא כֵלִים {יז}, שֶׁאֵין מַצִּילִים מִיַּד כְּלִי חֶרֶס אֶלָּא כֵלִים:
<b style="color: gray;">רע"ב</b> <b>בכל הכלים מקדשים</b>. בין של עץ בין של עצם בין של זכוכית, ואפילו בכלי גללים דלא חשיבי כלי לענין טומאה לא מדברי תורה ולא מדברי סופרים, דכתיב מים חיים אל כלי ולא כתיב אל הכלי {טו}: <b>מחץ</b>. כלי גדול של חרס שקורין בערבי אלמחגי''ר. ובקצה האחד ממנו עשוי כדמות בית יד והוא שולי המחץ. כך פירש הרמב''ם: <b>ואין מזין אלא בכלי</b>. כלומר, שצריך שיהיו המים בכלי בשעת ההזאה: <b>אין מצילין</b>. כל מה שבתוכה מטומאת אוהל המת ע''י צמיד פתיל, אלא כלים: <b>שאין מצילין מאויר כלי חרס אלא כלים</b>. שאם יפול שרץ באויר כלי חרס, טמא כל מה שבתוכו אע''פ שלא נגע בהן, חוץ מכלים שאין מיטמאין מאויר כלי חרס, דכתיב (ויקרא י''א) כל אשר בתוכו יטמא מכל האוכל אשר יאכל, אוכלים ומשקין מיטמאין מאויר כלי חרס, ואין כלים מיטמאין מאויר כלי חרס: <b>שאין מצילין</b>. כמו ואין מצילין. דוגמתו בריש פרק קמא דביצה שאפר כירה מוכן הוא, ואמר רבה בגמרא [דף ח'] הכי קאמר, ואפר כירה מוכן הוא {יח}:
<b style="color: gray;">תוי"ט</b>
{טו} <b>שהיה</b> בדין ללמדו במה מצינו מסוטה, שאינו אלא בכלי חרס, תלמוד לומר כו'. ספרי: {טז} <b>ובספינה</b> כו'. קמשמע לן אף דאינה כלי לקבל טומאה. אי נמי, אף דאמר לקמן פרק ט' משנה ו' מי חטאת כו' לא יעבירנה בנהר ובספינה. מהר''ם: {יז} <b>וכאן</b> נראה לי דמסרך סריך מלישנא דפרק ח' דכלים משנה ג' עיין שם: {יח} <b>אלא</b> כלים. כלומר, ולא שברי כלים:
<h3>פרק ה - משנה ו</h3>
בֵּיצַת הַיּוֹצְרִים, כְּשֵׁרָה. רַבִּי יוֹסֵי פּוֹסֵל. בֵּיצַת הַתַּרְנְגֹלֶת {יט}, רַבִּי מֵאִיר וְרַבִּי יְהוּדָה מַכְשִׁירִין, וַחֲכָמִים פּוֹסְלִין:
<b style="color: gray;">רע"ב</b> <b>ביצת היוצרים</b>. כל כלי שמתחיל יוצר חרס לעשות, עושה תחילה החומר עגול כצורת ביצה ועושה לה בית קיבול: <b>כשרה</b>. לקדש בה מי חטאת: <b>ור' יוסי פוסל</b>. דלא חשיב ליה כלי. ואין הלכה כרבי יוסי: <b>ביצת התרנגולת</b>. קליפתה החיצונה: <b>וחכמים פוסלים</b>. שאינה חשובה כלי. והלכה כחכמים:
<b style="color: gray;">תוי"ט</b>
{יט} <b>התרנגולת</b>. למעוטי ביצת נעמית דתני בתוספתא דכשרה ואפילו אינה מצופה. וכן פסק הר''מ. ועתוי''ט:
<h3>פרק ה - משנה ז</h3>
הַשֹּׁקֶת שֶׁבַּסֶּלַע, אֵין מְמַלְאִין בָּהּ וְאֵין מְקַדְּשִׁין בָּהּ וְאֵין מַזִּין מִמֶּנָּה וְאֵינָהּ צְרִיכָה צָמִיד פָּתִיל וְאֵינָהּ פּוֹסֶלֶת אֶת הַמִּקְוֶה. הָיְתָה כֶלִי וְחִבְּרָה בַּסִּיד, מְמַלְאִין בָּהּ וּמְקַדְּשִׁין בָּהּ וּמַזִּין מִמֶּנָּה וּצְרִיכָה צָמִיד פָּתִיל וּפוֹסֶלֶת אֶת הַמִּקְוֶה. נִקְּבָה מִלְּמַטָּן וּפְקָקָה בִּסְמַרְטוּט, הַמַּיִם שֶׁבְּתוֹכָהּ פְסוּלִין, מִפְּנֵי שֶׁאֵינָן עֲגֻלִים כֶּלִי. מִן הַצַּד וּפְקָקָהּ בִּסְמַרְטוּט, הַמַּיִם שֶׁבְּתוֹכָהּ כְּשֵׁרִים, מִפְּנֵי שֶׁהֵם עֲגוּלִים כֶּלִי. עָשׂוּ לָהּ עֲטָרָה שֶׁל טִיט וְהָלְכוּ הַמַּיִם לְשָׁם, פְּסוּלִין. אִם הָיָה בָרִיא כְּדֵי שֶׁיִּנָּטֵל עִמָּהּ, כְּשֵׁרִים:
<b style="color: gray;">רע"ב</b> <b>השוקת שבסלע</b>. שוקת היא אבן חלולה שעל שפת המעין והמים נכנסים לה דרך חור שבדופנה ומשקין בה הבהמות. והכא מיירי בסלע מחובר שחקקו, אין נחשב כלי הואיל ולא היה עליו שם כלי בתלוש. ואפילו היה תלוש [אלא] שחיברו ולבסוף חקקו: <b>ואינה צריכה צמיד פתיל</b>. אם היתה באוהל המת מצלת על מה שבתוכה בכיסוי לבד בלא צמיד פתיל. לפי שאינה חשובה כלי אלא כבור ודות שמצילין על מה שבתוכה בכיסוי בלא צמיד פתיל, כדתנן בפרק ה' דאהלות [משנה ו']: <b>ואינה פוסלת את המקוה</b>. אם [נפלו] מי גשמים מתוכה למקוה, אין נחשבים מים שאובים לפסול את המקוה: <b>ופקקה</b>. סתמה: <b>מפני שאינם עגולים כלי</b>. כלומר שאין כלי מסבב את המים, דנקב שלמטה מבטלו מתורת כלי, דסתימה של סמרטוט לא משוי ליה כלי. אבל שהנקב מן הצד, יש תורת כלי עליו ומקדשים במים שבתוכם, שהרי הכלי מסבבן. והיינו עגולים כלי: <b>עשה לה עטרה</b>. שוקת תלושה שחיברה בסיד שהיא חשובה כלי ועשה שפה של טיט לפיה סביב ונתמלאה השוקת מים עד שנתמלאת גם השפה, המים פסולים לקדש, לפי שאין התוספת נחשבת כלי: <b>ואם היה בריא</b>. כלומר אם השפה הזאת חזקה ומהודקת בשוקת עד שאילו תנטל השוקת תנטל גם השפה עמה, כשרים:
<b style="color: gray;">תוי"ט</b> <b>.אין</b> פירוש למשנה זו
<h3>פרק ה - משנה ח</h3>
שְׁתֵּי שְׁקָתוֹת שֶׁבְּאֶבֶן אַחַת, קִדֵּשׁ אַחַת מֵהֶם, הַמַּיִם שֶׁבַּשְּׁנִיָּה אֵינָן מְקֻדָּשִׁין. הָיוּ נְקוּבוֹת זוֹ לָזוֹ כִּשְׁפוֹפֶרֶת הַנּוֹד, אוֹ שֶׁהָיוּ הַמַּיִם צָפִין עַל גַּבֵּיהֶן אֲפִלּוּ כִקְלִפַּת הַשּׁוּם, וְקִדֵּשׁ אֶת אַחַת מֵהֶן, הַמַּיִם שֶׁבַּשְּׁנִיָּה מְקְדָּשִׁין:
<b style="color: gray;">רע"ב</b> <b>שתי שקתות שבאבן</b>. הכא מיירי באבן המיטלטלת {כ} שאינה סלע מחובר, ושתי שיקתות הללו תורת כלי יש להן: <b>קדש אחת מהן</b>. שנתן אפר פרה במים שבאחת מהן: <b>כשפופרת הנוד</b>. כמין קנה שנתן על פי הנוד שבו מריקים היין או המים בתוך הנוד. ושיעורו, כדי שיהיו שתי אצבעות הראשונות של פס היד חוזרות בו בריוח, לא הגודל, אלא האצבעות הסמוכות לו: <b>או שהיו מים צפין על גביהן</b>. כגון שכותל האמצעי המפסיק בין שתי השקתות נמוך משאר הכתלים: <b>כקליפת השום</b>. כשנתמלאו שתיהן, צפין המים על המחיצה האמצעית כקליפת השום:
<b style="color: gray;">תוי"ט</b>
{כ} זהו ההפרש בין אבן ובין סלע. ומיהו נראה דהכא נמי אפילו חיברה בסיד:
<h3>פרק ה - משנה ט</h3>
שְׁתֵּי אֲבָנִים שֶׁהִקִּיפָן זוֹ לָזוֹ וַעֲשָׂאָן שֹׁקֶת, וְכֵן שְׁתֵּי עֲרֵבוֹת, וְכֵן הַשֹּׁקֶת שֶׁנֶּחְלְקָה, הַמַּיִם שֶׁבֵּינֵיהֶם אֵינָן מְקֻדָּשִׁין. עֲשָׂאָן בְּסִיד אוֹ בְגִפְּסִים וְהֵן יְכוֹלוֹת לְהִנָּטֵל כְּאַחַת, הַמַּיִם שֶׁבֵּינֵיהֶם מְקֻדָּשִׁין:
<b style="color: gray;">רע"ב</b> <b>שהקיפן</b>. סמכן זו אצל זו. לשון [ואין] מקיפין שתי חביות דמסכת ביצה: <b>המים שביניהן</b>. שבין שתי עריבות ושבין סדק של שוקת. אבל שאר המים מקודשין. אלא דאותן שבסדק לא נכנס בהן הקידוש {כא}: <b>גפסים</b>. מין סיד הוא ולבן ביותר. וקורין לו בלע''ז ייס''ו גיפס:
<b style="color: gray;">תוי"ט</b>
{כא} <b>וקשה</b>, כיון שנסדקה לא הוי כלי כלל. וצריך לומר דהכא במאי עסקינן, שאין מים נוזלים מהסדק מפני שחיברם בטיט, והוי ליה כלי לענין זה אבל לא לענין מה שבסדק:
<h2>פרק ו</h2>
<h3>פרק ו - משנה א</h3>
הַמְקַדֵּשׁ וְנָפַל הַקִּדּוּשׁ עַל יָדוֹ אוֹ עַל הַצַּד וְאַחַר כָּךְ נָפַל עַל הַשֹּׁקֶת, פָּסוּל {א}. נָפַל מִן הַשְּׁפוֹפֶרֶת לַשֹּׁקֶת, פָּסוּל {ב}. נָטַל מִשְּׁפוֹפֶרֶת וְכִסָּה, אוֹ שֶׁהֵגִיף אֶת הַדֶּלֶת, הַקִּדּוּשׁ כָּשֵׁר, וְהַמַּיִם פְּסוּלִים. זְקָפָהּ בָּאָרֶץ, פָּסוּל. לְתוֹךְ יָדוֹ, כָּשֵׁר, מִפְּנֵי שֶׁאֶפְשָׁר:
<b style="color: gray;">רע"ב</b> <b>המקדש מי חטאת</b>. הבא ליתן מאפר הפרה לתוך המים. והוא קידוש האמור בכל מכלתין: <b>או על הצד</b>. על צדו של כלי: <b>ואחר כך נפל לשוקת</b>. על המים שבתוך השוקת. פסולים אותן המים להזאה, דכתיב [במדבר י''ט] ולקחו ונתן, עד שיבוא האפר בתוך המים מכח אדם: <b>נטל מן השפופרת וכיסה</b>. נטל אפר מן השפופרת וכיסה השפופרת קודם שיקדש, דהיינו קודם שיתן האפר במים: <b>או שהגיף את הדלת</b>. קודם שיקדש: <b>הקידוש כשר</b>. דהיינו האפר שבידו, לפי שמלאכה אינה פוסלת באפר, כדאמרן: <b>והמים פסולים</b>. דנעשית מלאכה עם המים, ולעיל [סוף] פרק פרת חטאת שנינו שהמלאכה פוסלת במים עד שיטילו את האפר: <b>זקפה בארץ</b>. לאחר שנטל האפר מן השפופרת הניח השפופרת בארץ קודם שיתן האפר במים: <b>פסול</b>. המילוי דהיינו המים, לפי שעשה מלאכה עם המים. ואם הניח השפופרת בידו וכפה ידו עליה כדי שלא יתפזר האפר שבתוכה ואח''כ נתן האפר על המים, כשר המילוי דהיינו המים, דאין זו חשובה מלאכה: <b>לפי שאי אפשר</b>. לשמור האפר שבתוך השפופרת אם לא יכוף ידו על פיה, שהרי אינו יכול להשיב הפקק על פיה עד שיקדש. פירוש אחר, זקפה בארץ, הניח האפר {ג} בארץ, פסול האפר, דכתיב למשמרת, [ובארץ אינה למשמרת]. ואם נתן האפר לתוך ידו כשר, דאפשר לשמרו ושפיר קרינן ביה למשמרת. ולפי זה גרסינן לפי שאפשר:
<b style="color: gray;">תוי"ט</b>
{א} <b>פסול</b>. ומיירי שמעצמו חוזר ושותת מידו לשוקת. דאי מכוחו ניתז, כשר. הר''ש: {ב} <b>נפל</b> כו'. הא הפילו הוא, כשר, דנתינה ע''י דבר אחר שמה נתינה. הר''ש: {ג} <b>היינו</b> שפופרת עם האפר. דבאפר לא שייך זקיפה, אלא אשפופרת קאי ובלא כיסוי, ומשום הכי פסול. ועתוי''ט:
<h3>פרק ו - משנה ב</h3>
הָיָה קִדּוּשׁ צָף עַל פְּנֵי הַמַּיִם, רַבִּי מֵאִיר וְרַבִּי שִׁמְעוֹן אוֹמְרִים, נוֹטֵל וּמְקַדֵּשׁ. וַחֲכָמִים אוֹמְרִים, כּל שֶׁנָּגַע בַּמַּיִם, אֵין מְקַדְּשִׁין בּוֹ. זִלֵּף אֶת הַמַּיִם וְנִמְצָא קִדּוּשׁ מִלְּמַטָּן, רַבִּי מֵאִיר וְרַבִּי שִׁמְעוֹן אוֹמְרִים, מְנַגֵּב וּמְקַדֵּשׁ. וַחֲכָמִים אוֹמְרִים, כֹּל שֶׁנָּגַע בַּמַּיִם, אֵין מְקַדְּשִׁין בּוֹ:
<b style="color: gray;">רע"ב</b> <b>היה קידוש צף על פני המים</b>. שנתן על המים אפר הרבה. ולאפר עצמו קרי קידוש: <b>נוטל</b>. מאותו אפר: ומקדש בו מים אחרים, ואפילו באותו שנגע במים מקדש וחוזר ומקדש כמה פעמים, אלא שמנגבו: <b>זלף את המים</b>. הזה מן המים המקודשים על האדם ועל הכלים עד שכלו כל המים, והאפר נשאר בשולי הכלי: <b>וחכמים אומרים וכו'</b>. והלכה כחכמים בתרוייהו:
<b style="color: gray;">תוי"ט</b> <b>.אין</b> פירוש למשנה זו
<h3>פרק ו - משנה ג</h3>
הַמְקַדֵּשׁ בַּשֹּׁקֶת וְהַטְּפִי בְּתוֹכָהּ, אַף עַל פִּי שֶׁפִּיו צַר כָּל שֶׁהוּא, הַמַּיִם שֶׁבְּתוֹכוֹ מְקֻדָּשִׁין. אִם הָיָה סְפוֹג, הַמַּיִם שֶׁבְּתוֹכוֹ פְּסוּלִים. כֵּיצַד יַעֲשֶׂה, יְזַלֵּף עַד שֶׁהוּא מַגִּיעַ לַסְּפוֹג. נָגַע בַּסְּפוֹג, אַף עַל פִּי שֶׁהַמַּיִם צָפִין עַל גַּבָּיו כָּל שֶׁהֵן, פְּסוּלִין:
<b style="color: gray;">רע"ב</b> <b>טפי</b>. פך קטן שפיו צר והמים היורדים ממנו יורדים טיף טיף: <b>אע''פ שפיו צר</b>. פחות משפופרת הנוד {ד}: <b>המים שבתוכו מקודשים</b>. וכשרים להזות אע''פ שלא נכנס שם מאפר הפרה כלל, דהוו כאילו מחוברים למים שבשוקת: <b>היה ספוג</b>. אם בשעת מילוי היה ספוג בשוקת, המים הבלועים בספוג פסולים, דמים חיים אל כלי בעינן, ואין הספוג כלי: <b>יזלף עד שהוא מגיע לספוג</b>. כשבא ליטול המים וליתנם בצלוחית, שופך {ה} כל המים עד שמגיע לספוג, אבל לא ישפוך מן המים שבספוג כלל, כדי שלא יתערבו המים שבספוג שהם פסולים עם המים שבשוקת שהם כשרים ויפסלו כולם: <b>נגע בספוג</b>. נסחטים מי הספוג לתוך השוקת ונתערבו הפסולים בכשרים, ונפסלו כולם:
<b style="color: gray;">תוי"ט</b>
{ד} והא דלעיל בשתי שקתות צריכים כשפופרת כמו עירוב. מקואות, דשאני כלי בתוך כלי שמתחבר בחיבור מועט: {ה} <b>רש''י</b>. ולדבריו מיירי במילוי, ובמשנה תני המקדש. והר''ש פירש, דיזלף היינו שמזה:
<h3>פרק ו - משנה ד</h3>
נָתַן יָדוֹ אוֹ רַגְלוֹ אוֹ עֲלֵי יְרָקוֹת כְּדֵי שֶׁיַּעַבְרוּ הַמַּיִם לֶחָבִית, פְּסוּלִים. עֲלֵי קָנִים וַעֲלֵי אֱגוֹז, כְּשֵׁרִים. זֶה הַכְּלָל, דָּבָר שֶׁהוּא מְקַבֵּל טֻמְאָה, פָּסוּל. וְדָבָר שֶׁאֵינוֹ מְקַבֵּל טֻמְאָה, כָּשֵׁר:
<b style="color: gray;">רע"ב</b> <b>נתן ידו או רגלו</b>. הרי שהיה קילוח יורד מהר מעוקם ואינו יורד לתוך החבית שרוצה למלאותה לקידוש, ונתן ידו למעלה בראש ההר לעשותה כעין צנור כדי שיעברו המים דרך ידו לחבית של קידוש, וכן עלי ירקות הראויין לאכילה ומקבלין טומאה: <b>פסולים</b>. המים. כדילפינן בפרק ב' דזבחים (דף כ''ה) מדכתיב [ויקרא י''א] מקוה מים יהיה טהור, הוייתן על ידי טהרה תהא. ואע''ג דהאי קרא במקוה הוא דכתיב, ילפינן מיניה כל הויות. והכי הוי משמעות דקרא, הוייתן של כל מים המטהרים, על ידי טהרה תהא, בין שאתה מהוה אותן להיות מקוה או מילוי הוי מהוה אותן על ידי דבר שאינו מקבל טומאה:
<b style="color: gray;">תוי"ט</b> <b>.אין</b> פירוש למשנה זו
<h3>פרק ו - משנה ה</h3>
הַמְפַנֶּה אֶת הַמַּעְיָן לְתוֹךְ הַגַּת אוֹ לְתוֹךְ הַגֵּבִים, פְּסוּלִים לַזָּבִים וְלַמְּצוֹרָעִים וּלְקַדֵּשׁ בָּהֶן מֵי חַטָּאת, מִפְּנֵי שֶׁלֹּא נִתְמַלְאוּ בְכֶלִי:
<b style="color: gray;">רע"ב</b> <b>המפנה את המעין לתוך הגת</b>. שעשה חריץ מן המעין עד הגת כדי שיפנו שם מי המעין, ואחר כך הפסיקן: <b>גת</b>. בור שעושין לפני הגת כדי לקבל את היין, קרוי גת: <b>גבים</b>. לשון עשה הנחל הזה גבים האמור בספר מלכים [ב' ג']. והוא רקק של מים: <b>פסולים</b>. לזבים לטבילה, דלאו מים חיים נינהו: <b>ולמצורעים</b>. דבעינן מים חיים להזות עליו עם דם הצפור: <b>ולקדש [בהן] מי חטאת</b>. בעינן מים חיים, והני כיון דהפסיקן לאו מים חיים נינהו. והא דקתני מפני שלא נתמלאו כבלי, בדי לפוסלן לקידוש בכל ענין אפילו בא לקדש בתוך הגת או בתוך הגבים עצמן {ו}:
<b style="color: gray;">תוי"ט</b>
{ו} ולא דמי למים שהמשיך מן המעין לחבית בעלי קנים, דגת וגבים לאו כלים נינהו ואפילו קודם שהפסיקן:
<h2>פרק ז</h2>
<h3>פרק ז - משנה א</h3>
חֲמִשָּׁה שֶׁמִּלְאוּ חֲמִשָּׁה חָבִיּוֹת לְקַדְּשָׁן חֲמִשָּׁה קִדּוּשִׁין וְנִמְלְכוּ לְקַדְּשָׁן קִדּוּשׁ אֶחָד, אוֹ לְקַדְּשָׁן קִדּוּשׁ אֶחָד וְנִמְלְכוּ לְקַדְּשָׁן חֲמִשָּׁה קִדּוּשִׁין, הֲרֵי כֻלָּן כְּשֵׁרִים. יָחִיד שֶׁמִּלֵּא חֲמִשָּׁה חָבִיּוֹת לְקַדְּשָׁן חֲמִשָּׁה קִדּוּשִׁיִן וְנִמְלַךְ לְקַדְּשָׁן קִדּוּשׁ אֶחָד, אֵין כָּשֵׁר אֶלָּא אַחֲרוֹן {א}. לְקַדְּשָׁן קִדּוּשׁ אֶחָד וְנִמְלַךְ לְקַדְּשָׁן חֲמִשָּׁה קִדּוּשִׁין, אֵין כָּשֵׁר אֶלָּא זֶה שֶׁקִּדֵּשׁ רִאשׁוֹן {ג}. אָמַר לְאֶחָד קַדֵּשׁ לְךָ אֶת אֵלּוּ, אֵין כָּשֵׁר אֶלָּא רִאשׁוֹן. קַדֵּשׁ לִי אֶת אֵלּוּ, הֲרֵי כֻלָּם כְּשֵׁרִים:
<b style="color: gray;">רע"ב</b> <b>חמשה</b>. לקדשן חמשה קידושין. כל חבית וחבית בפני עצמה: <b>ונמלכו לקדשן קידוש אחד</b>. לערות חמשתן בתוך כלי גדול ולקדש הכל בבת אחת: <b>הרי כולן כשרים</b>. דהואיל וכל אחד ממלא הכלי שלו אין כאן מלאכה פוסלת במים בין מילוי להטלת האפר במים: <b>היחיד שמילא חמש חביות כו'</b>. אין כשר אלא אחרון. שהמילוי הראשון נפסל במלאכה שעשה כשמילא את השני קודם שנתן את האפר בראשון, וכן השני נפסל כשמילא את השלישי, וכן כולם. ואם מתחילה היה ממלא חמש חביות זו אחר זו או אפילו מאה חביות כדי לקדשן קידוש אחד, כגון שצריך להזות על כלים הרבה {ב}, לא היו פוסלים זה על זה וכולן כשרים, דהכל נחשבים מילוי אחד. אבל כשמילא מתחלה לשם חמשה קידושין, כולן פוסלין זה על זה מטעם מלאכה, שהיא פוסלת במים עד שיטיל האפר, הלכך אין כשר אלא אחרון: <b>ונמלך לקדשן חמשה קדושין</b>. שקידש זו לעצמה וזו לעצמה: <b>אין כשר אלא זו שקידש ראשון</b>. לפי שקידוש ראשון חשיב מלאכה לאחרים שהיו ממולאים ולא נתן לתוכן אפר, דעד שיתן את האפר מלאכה, פוסלת במים: <b>אמר לאחד קדש לך את אלו</b>. היחיד שמילא חמש חביות לקדשן קידוש אחד, ואמר לאחר קדש לך את אלו וקידשן האחר חמשה קדושים, אין כשר אלא ראשון. דכיון שאמר לו קדש לך ונתנן לו, נעשו שלו וכאילו מלאן הוא, והקידוש שקידש ראשון נעשה מלאכה לפסול את אחרים: <b>אבל אם אמר קדש לי את אלו כולן כשרים</b>. שהממלא לא עשה מלאכה, והמקדש אינו שלו כדי שיפסלו על ידו:
<b style="color: gray;">תוי"ט</b>
{א} <b>אחרון</b>. כשלא עשה כמו שנמלך ולא עירן לכלי אחד. ולא קתני ונמלך אלא לומר שאם ירצה לימלך לא יועיל לו אבל יניחם כך ויהיה האחרון כשר: {ב} <b>ובענין</b> אחר אי אפשר. הר''ש: {ג} <b>ראשון</b>. בין שהשליכה בחבית שמילא ראשונה או באחרונה. הר''מ:
<h3>פרק ז - משנה ב</h3>
הַמְמַלֵּא בְּאַחַת יָדוֹ וְעוֹשֶׂה מְלָאכָה בְּאַחַת יָדוֹ, הַמְמַלֵּא לוֹ וּלְאַחֵר {ד}, אוֹ שֶׁמִּלֵּא לִשְׁנַיִם כְּאֶחָד, שְׁנֵיהֶן פְּסוּלִין, שֶׁהַמְּלָאכָה פּוֹסֶלֶת בְּמִלּוּי, בֵּין לוֹ בֵּין לְאַחֵר {ה}:
<b style="color: gray;">רע"ב</b> <b>ועשה מלאכה בידו אחת</b>. פסול המילוי מטעם מלאכה: <b>לו ולאחר</b>. (כו' כאחת): <b>שניהם פסולים</b>. דכיון דלתרי גברא קא ממלא, נחשב האחד מלאכה לחבירו: <b>בין לו בין לאחר</b>. דאע''פ שאין המים שלו, פוסלן במלאכה שבשעת מילוי:
<b style="color: gray;">תוי"ט</b>
{ד} <b>לו</b> ולאחר. פירוש, כאחת. הר''ש: {ה} <b>בין</b> לאחר. משא''כ בקידוש, כיון שאין בו שכר ולא טובת הנאה והמים של אחר הם אינם נפסלים במלאכתו, אבל במילוי יש בו שכר או טובת הנאה וכממלא לעצמו דמי. הר''א:
<h3>פרק ז - משנה ג</h3>
הַמְקַדֵּשׁ בְּאַחַת יָדוֹ וְעוֹשֶׂה מְלָאכָה בְּאַחַת יָדוֹ, אִם לוֹ, פָּסוּל. וְאִם לְאַחֵר, כָּשֵׁר. הַמְקַדֵּשׁ לוֹ וּלְאַחֵר, שֶׁלּוֹ פָּסוּל, וְשֶׁל אַחֵר כָּשֵׁר. הַמְקַדֵּשׁ לִשְׁנַיִם כְּאֶחָד, שְׁנֵיהֶן כְּשֵׁרִין:
<b style="color: gray;">רע"ב</b> <b>אם לו פסול</b>. אם הקידוש שלו, פסול. דשמא המלאכה קדמה לקידוש ונפסלו המים: <b>ואם לאחר</b>. הוא הקידוש: <b>כשר</b>. שהרי בעל המים לא עשה מלאכה: <b>המקדש לו ולאחר</b>. שניהם כאחת. אי נמי קידש לחברו קודם שלו {ו}: <b>שלו פסול</b>. דקידוש של חברו נחשב מלאכה לפסול מימיו: <b>שניהם כשרים</b>. שאין המים שלו שיפסלו על ידו:
<b style="color: gray;">תוי"ט</b>
{ו} <b>הר''ש</b>. ולאי נמי לא סלקה הא דכתב לעיל דשמא המלאכה כו' דלאי נמי ודאי קדמה בעינן. וכן נראה דעת הר''מ בפירושו. וכן כתב הכ''מ שהר''מ לא תלה הטעם בשמא, כי התחלת ההשתדלות ודאי יהיה קודם ומאז חשוב מלאכה:
<h3>פרק ז - משנה ד</h3>
קַדֵּשׁ לִי וַאֲקַדֵּשׁ לָךְ, הָרִאשׁוֹן כָּשֵׁר. מַלֵּא לִי וַאֲמַלֵּא לָךְ, הָאַחֲרוֹן כָּשֵׁר. קַדֶּשׁ לִי וַאֲמַלֵּא. לָךְ, שְׁנֵיהֶם כְּשֵׁרִים. מַלֵּא לִי וַאֲקַדֵּשׁ לָךְ, שְׁנֵיהֶם פְּסוּלִים:
<b style="color: gray;">רע"ב</b> <b>קדש לי ואקדש לך</b>. כגון שכל אחד מילא מים לעצמו, ובא זה וקידש מימיו של זה, וזה קידש מימיו של זה, אותו שקידש ראשון כשר מה שקידש לחבירו, דחבירו לא עשה מלאכה אלא עד אחר שנתקדשו מימיו, ומשנתקדשו אין מלאכה פוסלת. אבל מה שקידש השני לראשון פסול, שהראשון פסלה במה שקידש מימי השני קודם שנתקדשו מימיו: <b>מלא לי ואמ, לא לך</b>. המילוי האחרון כשר. אבל מילוי ראשון פסול, היינו המים שנתמלאו ראשונה, דנפסלו במלאכה במילוי שמילא לחבירו: <b>קדש לי ואמלא לך</b>. שהיו לו מים ממולאים ואמר לחבירו קדש לי מימי ואחר כך אמלא לך: <b>שניהם כשרים</b>. דאין המלאכה פוסלת אחר קידוש. וזה נמי שנתמלאו לו המים מימיו כשרים, דמשנתמלאו לו המים לא עשה מלאכה: <b>מלא לי ואקדש לך</b>. שהאחר היו לו מים ממולאים ואמר לו זה מלא לי תחלה ואחר כך אקדש לך: <b>שניהם פסולים</b>. זה, שמילא עד שלא נתקדשו מימיו. וזה, שקידש לחברו משנתמלאו מימיו:
<b style="color: gray;">תוי"ט</b> <b>.אין</b> פירוש למשנה זו
<h3>פרק ז - משנה ה</h3>
הַמְמַלֵּא לוֹ וּלְחַטָּאת, מְמַלֵּא אֶת שֶׁלּוֹ תְּחִלָּה וְקוֹשְׁרוֹ בָּאֵסֶל וְאַחַר כָּךְ מְמַלֵּא אֶת שֶׁל חַטָּאת. וְאִם מִלֵּא שֶׁל חַטָּאת תְּחִלָּה וְאַחַר כָּךְ מִלֵּא אֶת שֶׁלּוֹ, פָּסוּל. נוֹתֵן אֶת שֶׁלּוֹ לַאֲחוֹרָיו וְאֶת שֶׁל חַטָּאת לְפָנָיו. וְאִם נָתַן אֶת שֶׁל חַטָּאת לַאֲחוֹרָיו, פָּסוּל. הָיוּ שְׁנֵיהֶן שֶׁל חַטָּאת, נוֹתֵן אֶחָד לְפָנָיו וְאֶחָד לַאֲחוֹרָיו, וְכָשֵׁר, מִפְּנֵי שֶׁאִי אֶפְשָׁר:
<b style="color: gray;">רע"ב</b> <b>הממלא לו ולחטאת</b>. הממלא מים, קצתן רוצה לצרכו ובקצתן רוצה ליתן אפר חטאת: <b>באסל</b>. במוט. ודרך שואבי מים שנותנים מוט על כתפם וכד מלא תלוי בראש המוט מלפניו וכד אחד מאחריו: <b>ואח''כ מילא את שלו, פסול</b>. משום מלאכה: <b>ואת של חטאת לפניו</b>. כדי לעשות בהן שמירה מעולה {ז}: <b>ואם נתן של חטאת לאחוריו פסולה</b>. דכתיב למשמרת למי נדה, בזמן שהן שמורין הן מי נדה, בזמן שאינן שמורין אינן מי נדה: <b>היו שניהן של חטאת וכו'</b>. דהואיל ומסיק אדעתיה בשלפניו נזכר נמי בשל אחריו. והיינו מפני שאפשר, כלומר אפשר לשמור שלאחריו אגב שלפניו:
<b style="color: gray;">תוי"ט</b>
{ז} ותמיהני, למאי איצטריך לומר שמירה מעולה, הא לאחריו לאו שמירה כלל היא אלא אם כן יש גם כן לפניו דהואיל כו', כמו שמסיק הר''ב. והר''ש שכתב שמירה מעולה כתב דלאחריו נמי שמירה היא, אלא דלכתחלה היכא שאפשר בעינן שמירה מעולה, ובסיפא כשר מפני שאי אפשר בענין אחר:
<h3>פרק ז - משנה ו</h3>
הַמּוֹלִיךְ אֶת הַחֶבֶל בְּיָדוֹ לְדַרְכּוֹ, כָּשֵׁר. וְשֶׁלֹּא לְדַרְכּוֹ, פָּסוּל. זֶה הָלַךְ לְיַבְנֶה שְׁלשָׁה מוֹעֲדוֹת, וּבְמוֹעֵד שְׁלִישִׁי הִכְשִׁירוּ לוֹ הוֹרָאַת שָׁעָה:
<b style="color: gray;">רע"ב</b> <b>המוליך את החבל בידו לדרכו</b>. לאחר שמילא את הדלי בחבל החזיר את החבל לבעלים. לדרכו, שלא הוצרך לעקם או להרחיב את דרכו אלא לפי הילוכו מצא בעל החבל והחזיר לו את שלו, אין זו מלאכה וכשר המילוי: <b>שלא לדרכו</b>. שעיקם את דרכו כדי להחזיר החבל, מלאכה היא ופסול: <b>זה הלך</b>. כלומר על דבר זה {ח} הלך חכם אחד לשאול מחכמי יבנה, הן סנהדרי גדולה שגלו שם: <b>הוראת שעה</b>. שעת הדחק היה. הא לאו הכי לא:
<b style="color: gray;">תוי"ט</b>
{ח} <b>היינו</b> שלא כדרכו:
<h3>פרק ז - משנה ז</h3>
הַמְכַנֵּן אֶת הַחֶבֶל עַל יָד (עַל יָד), כָּשֵׁר. וְאִם כִּנְּנוֹ בָּאַחֲרוֹנָה, פָּסוּל. אָמַר רַבִּי יוֹסֵי, לָזֶה הִכְשִׁירוּ הוֹרָאַת שָׁעָה:
<b style="color: gray;">רע"ב</b> <b>המכנן את החבל</b>. דרך משלשלי הדלי למלאות מים, כשמעלה את הדלי מסבב את החבל בידו כמין טבעת שלא יהא נגרר לארץ. ומכנן לשון הדרא דכנתא [חולין פ''ג]. ואם בדרך העלאת הדלי מכנן על יד על יד, צורך העלאה היא, ואין זו מלאכה וכשר המילוי. ואם באחרונה לאחר שהעלהו כיננו, חשוב מלאכה ופסול: <b>לזה הכשירו הוראת שעה</b>. מה שהכשירו ביבנה הוראת שעה, לא למוליך את החבל שלא כדרכו, אלא לזה שכינן את החבל באחרונה הכשירו לו ע''י הדחק:
<b style="color: gray;">תוי"ט</b> <b>.אין</b> פירוש למשנה זו
<h3>פרק ז - משנה ח</h3>
הַמַּצְנִיעַ אֶת הֶחָבִית שֶׁלֹּא תִשָּׁבֵר {ט}, אוֹ שֶׁכְּפָאָהּ עַל פִּיהָ עַל מְנָת לְנַגְּבָהּ לְמַלֹּאת בָּהּ, כָּשֵׁר. לְהוֹלִיךְ בָּהּ אֶת הַקִּדּוּשׁ, פָּסוּל. הַמְפַנֶּה חֲרָסִין מִתּוֹךְ הַשֹּׁקֶת בִּשְׁבִיל שֶׁתַּחֲזִיק מַיִם הַרְבֵּה, כְּשֵׁרִין. וְאִם בִּשְׁבִיל שֶׁלֹּא יִהְיוּ מְעַכְּבִין אוֹתוֹ בְּשָׁעָה שֶׁהוּא זוֹלֵף אֶת הַמַּיִם, פָּסוּל:
<b style="color: gray;">רע"ב</b> <b>המצניע את החבית</b>. שהוא דולה בה המים לשום בשוקת, ולאחר שעירה ממנה הצניעה קודם שיקדש המים בשוקת, אין הצנעה זו חשובה מלאכה, לפי שצריך לה עדיין למלאות בה, וצורך מילוי הוא. וכן כפאה על פיה נמי לנגבה לפי שרוצה למלאות בה עדיין, לא חשיב מלאכה וכשר המילוי. אבל אם עשה כן להוליך בה את הקידוש דהיינו מים המקודשין, הואיל ולאו צורך מילוי הוא, חשוב מלאכה ופסול המילוי: <b>בשביל שתחזיק מים הרבה</b>. לא חשוב פינוי זה מלאכה: <b>בשעה שהוא זולף</b>. שהוא מזה: <b>פסול</b>. דפינוי זה חשוב מלאכה:
<b style="color: gray;">תוי"ט</b>
{ט} תשבר. לשון מהר''מ, כל מידי דאורחייהו דכל הממלאים בהכי, לאו מלאכה היא, ואורחא היא להצניע שלא תשבר, וכן דרך לכפותה על פיה שלא יפול לתוכה עפר:
<h3>פרק ז - משנה ט</h3>
מִי שֶׁהָיוּ מֵימָיו עַל כְּתֵפוֹ וְהוֹרָה הוֹרָאָה, וְהֶרְאָה לַאֲחֵרִים אֶת הַדֶּרֶךְ, וְהָרַג נָחָשׁ וְעַקְרָב, וְנָטַל אֳכָלִים לְהַצְנִיעָם, פָּסוּל. אֳכָלִין לְאָכְלָן, כָּשֵׁר {י}. הַנָּחָשׁ וְהָעַקְרָב שֶׁהָיוּ מְעַכְּבִים אוֹתוֹ, כָּשֵׁר. אָמַר רַבִּי יְהוּדָה, זֶה הַכְּלָל, כָּל דָּבָר שֶׁהוּא מִשּׁוּם מְלָאכָה, בֵּין עָמַד בֵּין לֹא עָמַד, פָּסוּל. דָּבָר שֶׁאֵינוֹ מִשּׁוּם מְלָאכָה, עָמַד, פָּסוּל. וְאִם לֹא עָמַד, כָּשֵׁר:
<b style="color: gray;">רע"ב</b> <b>והורה הוראה</b>. להתיר או לאסור, לטמא או לטהר, לפטור או לחייב: <b>ודבר שאינו משום מלאכה</b>. כגון הוראה ומראה את הדרך: <b>אם עמד</b>. שנתעכב שם בשביל זה: <b>פסול</b>. משום היסח הדעת. וכן הלכה:
<b style="color: gray;">תוי"ט</b>
{י} <b>פסול</b> כו'. וקשה, היאך אפשר דלהצניען הוי מלאכה אף שעדיין לא הצניען, ונטל אוכלין ואכלן כשר. ואפשר דאכילה חשיבא צורך המילוי כדי שיהיה לו כח למלאות. הר''ש וכ''מ:
<h3>פרק ז - משנה י</h3>
הַמּוֹסֵר מֵימָיו לְטָמֵא, פְּסוּלִין. וּלְטָהוֹר, כְּשֵׁרִין. רַבִּי אֱלִיעֶזֶר אוֹמֵר, אַף לְטָמֵא כְּשֵׁרִין אִם לֹא עָשׂוּ הַבְּעָלִים מְלָאכָה:
<b style="color: gray;">רע"ב</b> <b>המוסר מימיו לטמא</b>. לשמרן: <b>פסולים</b>. בין עשו הבעלים הראשונים מלאכה, בין לא עשו הבעלים הראשונים מלאכה, דבחזקת השומר קיימו והוא אינו מקפיד לשמרן מפני שהוא טמא, והתורה אמרה למשמרת למי נדה: <b>ולטהור כשרים</b>. ואפילו עשו הבעלים הראשונים מלאכה, שכבר יצאו מרשות בעלים וקיימו ברשות שומר. ומיהו אם השומר עשה מלאכה, פסולים: <b>אף לטמא כשרים</b>. דסבר ר' אליעזר המוסר מימיו לטמא, בחזקת הבעלים הראשונים קיימו, הלכך אם לא עשו הבעלים מלאכה כשרים. ואין הלכה כר' אליעזר:
<b style="color: gray;">תוי"ט</b> <b>.אין</b> פירוש למשנה זו
<h3>פרק ז - משנה יא</h3>
שְׁנַיִם שֶׁהָיוּ מְמַלְאִין לְחַטָאת וְהִגְבִּיהוּ זֶה עַל זֶה וְנָטַל זֶה לָזֶה קוֹצוֹ, בְּקִדּוּשׁ אֶחָד, כָּשֵׁר. בִּשְׁנֵי קִדּוּשִׁין, פָּסוּל. רַבִּי יוֹסֵי אוֹמֵר, אַף בִּשְׁנֵי קִדּוּשִׁין כָּשֵׁר אִם הִתְנוּ בֵינֵיהֶן:
<b style="color: gray;">רע"ב</b> <b>והגביהו זה על זה</b>. שסייעו זה את זה להגביה: <b>ונטל זה לזה קוצו</b>. או שנטל זה לזה קוץ שנתחב לו בידו: <b>בקידוש אחד</b>. שהיו שניהם ממלאים לצורך קידוש אחד, כשר. שיכול כל אחד לסייע לחבירו, ונטילת הקוץ שבידו נמי צורך מילוי היא: <b>בשני קידושין פסול</b>. שפסל כל אחד מימיו במה שסייע לחבירו או שנטל לו קוץ, משום מלאכה: <b>אם התנו ביניהן</b>. שאמר כל אחד לחבירו כשאגביה לך יהא שלי ושלך ברשותך (וכמו כן א''ל האחר), ואחר שהגביהו לוקח כל אחד מהן אחת מהן ברשותו. ואין הלכה כר' יוסי:
<b style="color: gray;">תוי"ט</b> .אין פירוש למשנה זו
<h3>פרק ז - משנה יב</h3>
הַפּוֹרֵץ עַל מְנָת לִגְדּוֹר, כָּשֵׁר. וְאִם גָּדַר, פָּסוּל {יב}. הָאוֹכֵל עַל מְנָת לִקְצוֹת, כָּשֵׁר. וְאִם קָצָה, פָּסוּל. הָיָה אוֹכֵל וְהוֹתִיר וְזָרַק מַה שֶּׁבְּיָדוֹ לְתַחַת הַתְּאֵנָה אוֹ לְתוֹךְ הַמֻּקְצֶה בִּשְׁבִיל שֶׁלֹּא יֹאבַד, פָּסוּל:
<b style="color: gray;">רע"ב</b> <b>הפורץ על מנת לגדור</b>. כלומר אפילו על מנת לגדור, לא חשיב מלאכה וכשר המילוי {יא}: <b>האוכל על מנת לקצות</b>. לאחר שמילא המים קודם שיקדש היה מלקט לתאנים על מנת ליבשן לעשות מהן גרוגרות, ולאחר לקיטתן אכלן {יג}, אין המחשבה שהיה רוצה לעשותן קציעות פוסלת במים, אלא הרי הוא כאילו לקט לאכול, שאינו פוסל, דומיא דפורץ על מנת לגדור שאין המחשבה שהוא חושב לגדור פוסלת עד שיגדור, הכא נמי: <b>אם קצה</b>. אם הניח אותן במקום שמניחין התאנים ליבש, פסול: <b>בשביל שלא יאבד פסול</b>. שהמצניע אוכלים כדי שלא יאבדו, חשיבא מלאכה:
<b style="color: gray;">תוי"ט</b>
{יא} שמה שפורץ אינה מלאכה, שהוא מקלקל, ואף דהוי תיקון שיכול לילך שם, זה הוי צורך מילוי. אבל במשנה ח' פסול אף על פי שלא הוליך, דהם חשובים מלאכות בעצמם, אלא אם כן הם צורך אין כאן פסול. ועתוי''ט: {יב} <b>פסול</b>. קמשמע לן אע''ג דלא חידש כלום שעשאו כבתחלה, פסול. הר''מ: {יג} <b>לפי</b> זה איפכא הוה ליה למיתני, על מנת לקצות ואכל. אבל הר''מ כתב, אם קצה פירות לאכול אף שכוונתו להקצות השאר, כשרים. ואם הקצה קודם מתן האפר, פסול:
<h2>פרק ח</h2>
<h3>פרק ח - משנה א</h3>
שְׁנַיִם שֶׁהָיוּ שׁוֹמְרִים אֶת הַשֹּׁקֶת, נִטְמָא אֶחָד מֵהֶם, כְּשֵׁרִים, מִפְּנֵי שֶׁהֵן בִּרְשׁוּתוֹ שֶׁל שֵׁנִי. טָהַר {א}, וְנִטְמָא שֵׁנִי, כְּשֵׁרִים, מִפְּנֵי שֶׁהֵן בִּרְשׁוּתוֹ שֶׁל רִאשׁוֹן. נִטְמְאוּ שְׁנֵיהֶן כְּאַחַת, פְּסוּלִין. עָשָׂה אֶחָד מֵהֶן מְלָאכָה, כְּשֵׁרִין, מִפְּנֵי שֶׁהֵן בִּרְשׁוּתוֹ שֶׁל שֵׁנִי. עָמַד, וְעָשָׂה הַשֵּׁנִי מְלָאכָה, כְּשֵׁרִין, מִפְּנֵי שֶׁהֵן בִּרְשׁוּתוֹ שֶׁל רִאשׁוֹן. עָשׂוּ שְׁנֵיהֶן כְּאֶחָד, פְּסוּלִין:
<b style="color: gray;">רע"ב</b> <b>שנים שהיו שומרים את השוקת</b>. שנתמלא לחטאת: <b>טהר</b>. אותו שנטמא טהר מטומאתו: <b>ונטמא שני</b>. היינו חבירו שהיה טהור: <b>כשרים</b>. המים שבשוקת: <b>עמד ועשה השני מלאכה</b>. עמד הראשון ממלאכתו, ובא השני ועשה מלאכה תחתיו:
<b style="color: gray;">תוי"ט</b>
{א} <b>טהר</b>. וחזר לשמור.
<h3>פרק ח - משנה ב</h3>
הַמְקַדֵּשׁ מֵי חַטָּאת, לֹא יִנְעוֹל אֶת הַסַּנְדָּל. שֶׁאִם נָפְלוּ {ב} מַשְׁקִין עַל הַסַּנְדָּל, נִטְמָא וְטִמְּאָהוּ. הֲרֵי הוּא אוֹמֵר, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי. נָפְלוּ מַשְׁקִין עַל בְּשָׂרוֹ, טָהוֹר. נָפְלוּ עַל כְּסוּתוֹ, נִטְמֵאת וְטִמְּאַתּוּ. הֲרֵי זֶה אוֹמֵר, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי:
<b style="color: gray;">רע"ב</b> <b>נטמא וטמאהו</b>. נטמא הסנדל וטימא את האדם לחטאת. שכלים שנטמאו במשקים מטמאים את האדם לחטאת, שאין מונין ראשון ושני בחטאת, כדתנן לקמן פרק כל הראוי (משנה ו'). אע''פ שאם נפלו המשקים הללו על בשרו, טהור, שהטהור לפרה אם נגעו משקין טמאים בבשרו, הוא טהור כמו שהיה. לבד אם נגעד בידיו, לפי שהמשקין טמאים {ג} מטמאים את הידים, וגבי טהרת חטאת קיי''ל דאם נטמאו ידיו נטמא גופו: <b>מטמאיך לא טמאוני</b>. משקים שטמאו את הסנדל לא היו יכולים לטמא הטהור לחטאת אם נגעו בבשרו כדאמרן, והסנדל הבא מכוחם מטמאו:
<b style="color: gray;">תוי"ט</b>
{ב} שאם נפלו. ולפיכך חיישינן שמא יפלו. וקשה, לפי זה לא ילבש בגדים גם כן מהאי טעמא. ועוד, עד דנחוש למשקין טמאים נחוש לשאר טומאות שנגע בסנדל. ועוד, למה אמר המקדש ולא הנוגע והמזה. לפיכך נראה לי דלא חשו לשאר משקין, אלא למי הקידוש שמא יפלו על הסנדל בשעת הקידוש ויפסלו בהיסח הדעת ויטמאו הסנדל ויטמאהו, וכיון שכן לא חשו ללבוש בגדים בשעת הקידוש מפני שאפשר להזהר, מה שאין כן בסנדל. הר''א. ועתוי''ט: {ג} <b>ואפילו</b> הם טהורים לקודש, הם טמאים לגבי חטאת. הר''מ:
<h3>פרק ח - משנה ג</h3>
הַשּׂוֹרֵף פָּרָה, וּפָרִים {ד}, וְהַמְשַׁלֵּחַ אֶת הַשָּׂעִיר, מְטַמֵּא בְגָדִים. פָּרָה וּפָרִים וְשָׂעִיר הַמִּשְׁתַּלֵּחַ עַצְמָן אֵין מְטַמְּאִין בְּגָדִים {ה}. הֲרֵי זֶה אוֹמֵר, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי:
<b style="color: gray;">רע"ב</b> <b>השורף פרה אדומה ופרים הנשרפים, כגון פר יום הכפורים ופר כהן משיח ופר העלם דבר של ציבור, מטמאים בגדים, דבכולהו כתיב יכבס בגדיו, ולא שנא בגדים שהוא לבוש ולא שנא בגדים שהוא נוגע, וה''ה לכל שאר כלים</b>. דלא ממעטינן אלא אדם וכלי חרס בלבד הוא שאין מטמאין אם נוגעים בהן: <b>ופרה ופרים עצמן ושעיר המשתלח עצמן</b>. אם נגעו בבגדים הרי הן טהורים. והיינו דאמרי ליה בגדים לאדם, מטמאיך לא טמאוני ואתה טמאתני:
<b style="color: gray;">תוי"ט</b>
{ד} <b>ופרים</b>. והוא הדין דהוה מצי למנקט ושעירים, והן שעיר יום הכפורים ושעירי עבודה זרה: {ה} <b>בגדים</b>. אבל אוכלין ומשקין, פרה ופרים מטמאין. הר''מ. ועתוי''ט:
<h3>פרק ח - משנה ד</h3>
הָאוֹכֵל מִנִּבְלַת הָעוֹף הַטָּהוֹר וְהִיא בְּבֵית הַבְּלִיעָה, מְטַמֵּא בְגָדִים. הַנְּבֵלָה עַצְמָהּ אֵינָהּ מְטַמְּאָה בְגָדִים. הֲרֵי זֶה אוֹמֵר, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי:
<b style="color: gray;">רע"ב</b> <b>האוכל מנבלת עוף טהור</b>. נבלת עוף טהור אין לה טומאה אם נגעה באדם או בבגדים, אלא בבית הבליעה מטמא אדם לטמא בגדים, כדתנן במסכת טהרות, והיינו דאמרי ליה בגדים לאדם מטמאיך לא טמאוני וכו':
<b style="color: gray;">תוי"ט</b> <b>.אין</b> פירוש למשנה זו
<h3>פרק ח - משנה ה</h3>
כָּל וְלַד הַטֻּמְאוֹת אֵינוֹ מְטַמֵּא כֵלִים, אֶלָּא מַשְׁקֶה. נִטְמָא מַשְׁקֶה, טִמְּאָן. הֲרֵי זֶה אוֹמֵר, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי:
<b style="color: gray;">רע"ב</b> <b>כל ולד הטומאה</b>. כגון ראשון ושני, אין מטמא כלים. אלא אב הטומאה. ומשקה שנטמא בראשון ושני מטמא כלים, גזירה משום משקה זב וזבה, כגון רוקו וזובו ומימי רגליו שהן אב הטומאה:
<b style="color: gray;">תוי"ט</b> .אין פירוש למשנה זו
<h3>פרק ח - משנה ו</h3>
אֵין כְּלִי חֶרֶשׂ מְטַמֵּא חֲבֵרוֹ, אֶלָּא מַשְׁקֶה. נִטְמָא מַשְׁקֶה, טִמְּאָהוּ. הֲרֵי זֶה אוֹמֵר, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי:
<b style="color: gray;">רע"ב</b> <b>אין כלי חרס מטמא חבירו</b>. שאין כלי חרס נעשה אב הטומאה לעולם, ואין כלי חרס מקבל טומאה אלא מאב הטומאה, אלמא שאין כלי חרס מטמא חבירו: <b>אלא משקין</b>. אבל מטמא הוא משקין והמשקים חוזרים ומטמאים חבירו, גזירה משום משקה זב וזבה כדאמרן:
<b style="color: gray;">תוי"ט</b> .אין פירוש למשנה זו
<h3>פרק ח - משנה ז</h3>
כָּל הַפּוֹסֵל אֶת הַתְּרוּמָה, מְטַמֵּא אֶת הַמַּשְׁקִין לִהְיוֹת תְּחִלָּה לְטַמֵּא אֶחָד וְלִּפְסוֹל אֶחָד, חוּץ מִטְּבוּל יוֹם. הֲרֵי זֶה אוֹמֵר, מְטַמְּאֶיךָ לֹא טִמְּאוּנִי וְאַתָּה טִמֵּאתָנִי:
<b style="color: gray;">רע"ב</b> <b>כל הפוסל את התרומה</b>. כגון ידים שניות עושות משקים תחלה לטמא חולין, וידים עצמן שנגעו באוכלי {ו} חולין, טהורים, שאין שני עושה שלישי בחולין: <b>חוץ מטבול יום</b>. שלא העריב שמשו. אע''פ שהוא פוסל את התרומה, אינו מטמא המשקין להיות תחילה. ואפילו משקין של תרומה {ז} אם נגע בהן טבול יום אינן אלא פסולים בלבד לא טמאים:
<b style="color: gray;">תוי"ט</b>
{ו} כלומר מאכלי: {ז} <b>היינו</b> לכולי עלמא. אבל לחכמים דפרק י''א משנה ד', אפילו דקודש נמי:
<h3>פרק ח - משנה ח</h3>
כָּל הַיַּמִּים כַּמִּקְוֶה, שֶׁנֶּאֱמַר (בראשית א), וּלְמִקְוֵה הַמַּיִם קָרָא יַמִּים, דִּבְרֵי רַבִּי מֵאִיר. רַבִּי יְהוּדָה אוֹמֵר, הַיָּם הַגָּדוֹל כַּמִּקְוֶה, לֹא נֶאֱמַר יַמִּים, אֶלָּא שֶׁיֶּשׁ בּוֹ מִינֵי יַמִּים הַרְבֵּה. רַבִּי יוֹסֵי אוֹמֵר, כָּל הַיַּמִּים מְטַהֲרִין בְּזוֹחֲלִין, וּפְסוּלִין לַזָּבִים וְלַמְּצוֹרָעִים וּלְקַדֵּשׁ מֵהֶן מֵי חַטָּאת:
<b style="color: gray;">רע"ב</b> <b>כל הימים כמקוה</b>. לכל הני מילי דקתני בסופו. (וגם) אין מטהרין בזוחלין, דאין מקוה מטהר בזוחלין אלא במכונסין, דכתיב [ויקרא י''א] אך מעין, מעין מטהר בזוחלין ואין מקוה מטהרת בזוחלין: <b>ופסולין לזבין</b>. דזב בעי מים חיים, דכתיב [שם ט''ו] ורחץ את בשרו במים חיים. ולמצורע [דכתיב [שם י''ד] אל כלי חרש על מים חיים. ולמי חטאת] דכתיב [במדבר י''ט] מים חיים אל כלי: <b>הים הגדול כמקוה</b>. לא קרא הכתוב מקוה אלא לים הגדול, דביה משתעי קרא במעשה בראשית ששם נקוו כל מימי בראשית. ולא נאמר ימים בלשון רבים, אלא מפני שמעורבים בו מיני ימים הרבה, שכל הנחלים הולכים אליו: <b>ר' יוסי אומר</b>. כל הימים וים הגדול, תורת מעין עליהן לענין שהן מטהרין בזוחלין, מפני שהנחלים הולכין וזוחלין עליהן. אבל פסולין הן לתורת מים חיים {ח}, שהכתוב קוראן מקוה. והלכה כרבי יוסי:
<b style="color: gray;">תוי"ט</b>
{ח} <b>שהרי</b> אינם נובעים, הלכך מסתבר טפי מה שהכתוב קוראן מקוה היינו לפוסלן ממים חיים. תוס':
<h3>פרק ח - משנה ט</h3>
הַמַּיִם הַמֻּכִּים, פְּסוּלִים. אֵלּוּ הֵן הַמֻּכִּים, הַמְּלוּחִים וְהַפּוֹשְׁרִים {י}. הַמַּיִם הַמְכַזְּבִים, פְּסוּלִין. אֵלּוּ הֵם הַמַּיִם הַמְכַזְּבִים, הַמְכַזְּבִים אֶחָד בַּשָּׁבוּעַ. הַמְכַזְּבִים בְּפֻלְמְסָיוֹת וּבִשְׁנֵי בִצָּרוֹן, כְּשֵׁרִים. רַבִּי יְהוּדָה פּוֹסֵל:
<b style="color: gray;">רע"ב</b> <b>מים המוכין</b>. המזיקין {ט}. כגון שהן מלוחין ופושרין: <b>פסולין</b>.: למי חטאת: <b>מים המכזבין</b>. הפוסקין. כמו אשר לא יכזבו מימיו (ישעיה נ''ח): <b>פסולין</b>. דמים חיים בעינן: <b>אחד בשבוע</b>. אבל אחד ביובל {יא}, שפיר מקרו מים חיים: <b>בפולמסיות</b>. חיילות של גייסות ששותין ומקלקלים בהן: <b>בשני בצרון</b>. שנים של עצירת גשמים: <b>ר' יהודה פוסל</b>. אפילו אותן שאין מכזבין אלא בפולמוסיות ובשני בצרון. ואין הלכה כר' יהודה:
<b style="color: gray;">תוי"ט</b>
{ט} <b>ובנוסחת</b> ארץ ישראל, מוזקין. ויהיו המוכים בדגש הכ''ף: {י} <b>המלוחים</b> כו'. משום שיש להן שם לווי. נ''ל. הר''ש: {יא} <b>וקשה</b>, דאותן שנים שבין השבוע ליובל מה תהא עליהם. ולשון הר''מ, לשנים רבות יותר משבע. ונראה לי דרוצה לומר דכל שהן יותר משבע מיקרי שנים רבות:
<h3>פרק ח - משנה י</h3>
מֵי קַרְמְיוֹן וּמֵי פוּגָה, פְּסוּלִים, מִפְּנֵי שֶׁהֵם מֵי בִצִּים. מֵי הַיַּרְדֵּן וּמֵי יַרְמוּךְ, פְּסוּלִים, מִפְּנֵי שֶׁהֵם מֵי תַעֲרוֹבוֹת. וְאֵלוּ הֵן מֵי תַעֲרוֹבוֹת, אֶחָד כָּשֵׁר וְאֶחָד פָּסוּל שֶׁנִּתְעָרְבוּ. שְׁנֵיהֶן כְּשֵׁרִין וְנִתְעָרְבוּ, כְּשֵׁרִין. רַבִּי יְהוּדָה פּוֹסֵל:
<b style="color: gray;">רע"ב</b> <b>מי קרמיון ומי פוגה</b>. נהרות שבארץ ישראל הן: <b>מי בצים</b>. לשון היגאה גומא בלא בצה (איוב ח'). כלומר, מים שחומר וטיט מעורב בהן. ורחמנא אמר מים חיים אל כלי, והכא איכא חציצה בין מים לכלי {יב}: <b>מי תערובות</b>. שמים פסולים מתערבים בהם: <b>אחד פסול ואחד כשר</b>. ונתערבו, אסור לקדש ממקום התערובות ולמטה: <b>ר' יהודה פוסל</b>. אפילו בשניהם כשרים פוסל ר' יהודה ליטול ממקום התערובות, גזירה אטו אחד פסול. ואין הלכה כר' יהודה:
<b style="color: gray;">תוי"ט</b>
{יב} <b>ועוד</b>, לפי שאין רדופין מחמת שמתערבין באגמים ואין חיותן חיות גמור. תוס':
<h3>פרק ח - משנה יא</h3>
בְּאֵר אַחְאָב וּמְעָרַת פַּמְיָס, כְּשֵׁרָה. הַמַּיִם שֶׁנִּשְׁתַּנּוּ וְשִׁנּוּיָן מֵחֲמַת עַצְמָן, כְּשֵׁרִין. אַמַּת הַמַּיִם הַבָּאָה מֵרָחוֹק, כְּשֵׁרָה, וּבִלְבַד שֶׁיִּשְׁמְרֶנָּה שֶׁלֹּא יַפְסִיקֶנָּה אָדָם {יג}. רַבִּי יְהוּדָה אוֹמֵר, הֲרֵי הִיא בְחֶזְקַת מֻתֶּרֶת. בְּאֵר שֶׁנָּפַל לְתוֹכָהּ חַרְסִית אוֹ אֲדָמָה, יַמְתִּין לָהּ עַד שֶׁתֵּצַל, דִּבְרֵי רַבִּי יִשְׁמָעֵאל. רַבִּי עֲקִיבָא אוֹמֵר, אֵינוֹ צָרִיךְ לְהַמְתִּין {יד}:
<b style="color: gray;">רע"ב</b> <b>באר אחאב</b>. לא אתפרש היכן הוא, והא קמ''ל דמים חיים הן: <b>ומערת פמייס</b>. מערה הסמוכה לעיר דן שמשם ירדן יוצא. ובלשון ישמעאל קורין לדן בניי''ס: <b>ר' יהודה אומר הרי היא בחזקת מותרת</b>. ואין הלכה כר' יהודה: <b>עד שתצל</b>. עד שיחזרו המים צלולים כדמעיקרא. ואין הלכה כר' ישמעאל:
<b style="color: gray;">תוי"ט</b>
{יג} <b>אדם</b>. דהוי כמו המפנה את המעין דסוף פרק ו': {יד} <b>להמתין</b>. ולא דמי למי בצים שבטבען הם מעורבים. נראה לי:
<h2>פרק ט</h2>
<h3>פרק ט - משנה א</h3>
צְלוֹחִית שֶׁנָּפַל לְתוֹכָהּ מַיִם כָּל שֶׁהֵן, רַבִּי אֱלִיעֶזֶר אוֹמֵר, יַזֶּה שְׁתֵּי הַזָּיוֹת. וַחֲכָמִים פוֹסְלִין {ב}. יָרַד לְתוֹכָהּ טַל, רַבִּי אֱלִיעֶזֶר אוֹמֵר, יַנִּיחֶנָּה בַּחַמָּה וְהַטַּל עוֹלֶה. וַחֲכָמִים פּוֹסְלִין {ג}. נָפַל לְתוֹכָהּ מַשְׁקִין וּמֵי פֵרוֹת, יְעָרֶה וְצָרִיךְ לְנַגֵּב. דְּיוֹ {ד}, קוֹמוֹס, וְקַנְקַנְתּוֹם, וְכָל דָּבָר שֶׁהוּא רוֹשֵׁם, יְעָרֶה וְאֵינוֹ צָרִיךְ לְנַגֵּב:
<b style="color: gray;">רע"ב</b> <b>צלוחית</b>. כלי שנותנים בו המים המקודשים לאחר שהשליך האפר לתוכן, קרוי צלוחית, והכלי שנותנים בו המים כדי לקדשן קודם שיתנו בה האפר, קרוי שוקת: <b>מים כל שהן</b>. שאינן כשרים להזאה: <b>יזה שתים</b>. שאם מזה אחת, שמא אין כאן מן הכשרים. אבל כי מזה שתים, אי אפשר דליכא בחדא מנייהו מן הכשרים {א}. והזאה אינה צריכה שיעור: <b>וחכמים פוסלים</b>. קסברי הזאה צריכה שיעור ואין מצטרפין ההזאות. והלכה כחכמים. ורמב''ם פירש, יזה שתי הזאות וישליכם חוץ לכלי וישאר השאר מי חטאת כשרים. ופליאה היא בעיני, דבפרק כל הזבחים בגמרא [דף פ'] משמע כמו שפירשתי: <b>יניחנה בחמה והטל עולה</b>. שדרך הטל לעלות כנגד החמה. וכן הוא אומר (שמות ט''ז) ויהי בבוקר ותעל שכבת הטל. ואין הלכה כר' אליעזר: <b>יערה וכו'</b>. מריק מה שבתוך הכלי, ואינו כשר להניח בו מי חטאת עד שינגב מן המשקים ומי פירות: <b>יערה ואינו צריך לנגב</b>. דאם איתא דנשאר ממנו בכלי היה רישומו ניכר:
<b style="color: gray;">תוי"ט</b>
{א} <b>דהא</b> אין כאן פסולים אלא כל שהוא, וסבירא ליה אין בילה. וקשה, איך אפשר שלא יוכל לחלוק הכל שהוא לשנים. תוס': {ב} <b>פוסלין</b>. חומרא דמי חטאת היא. דמן התורה ברובא בטל. תוס'. ועתוי''ט: {ג} <b>פוסלין</b>. דסבירא להו דאינו עולה אלא מן הפירות. תוספתא. הר''ש: {ד} <b>דיו</b>. ביבש איירי. דומיא דאינך. הר''ש. ולהכי אין צריך לנגכ דלאו משקין נינהו, וסגי במערה דאין נשאר ממנו כלום. ואפילו נשאר אין מתערב במים. מהר''ם. ולי נראה דמיירי בלח, דיערה תנן, ודאין צריך לנגב הוא כמו שכתב הר''ב:
<h3>פרק ט - משנה ב</h3>
נָפַל לְתוֹכָהּ שְׁקָצִים וּרְמָשִׂים וְנִתְבַּקְּעוּ, אוֹ שֶׁנִּשְׁתַּנּוּ מַרְאֵיהֶם, פְּסוּלִין. חִפּוּשִׁית, בֵּין כָּךְ וּבֵין כָּךְ פּוֹסֶלֶת, מִפְּנֵי שֶׁהִיא כִשְׁפוֹפֶרֶת. רַבִּי שִׁמְעוֹן וְרַבִּי אֱלִיעֶזֶר בֶּן יַעֲקֹב אוֹמְרִים, הַדִּירָה וְהַכִּנָּה שֶׁבַּתְּבוּאָה, כְּשֵׁרִים, מִפְּנֵי שֶׁאֵין בָּהֶם לֵחָה:
<b style="color: gray;">רע"ב</b> <b>ונתבקעו</b>. שנשתהו בתוך המים זמן מרובה עד שנתבקעו, או אפילו לא נתבקעו אלא שנשתנו מראה המים, פסולין: <b>חפושית</b>. תולעת שחורה: <b>בין כך ובין כך</b>. בין נתבקעה בין לא נתבקעה: <b>מפני שהיא כשפופרת</b>. של קנה חלולה והמים נכנסים מצד זה ויוצאים מצד זה ומתערב עמהם הלחות שבקרבה: <b>דירה</b>. תולעת שבחטין: <b>כנה</b>. מין תולעת נמי הגדל בתבואה: <b>כשרים</b>. אפילו נתבקעו. ואין כן הלכה:
<b style="color: gray;">תוי"ט</b> <b>.אין</b> פירוש למשנה זו
<h3>פרק ט - משנה ג</h3>
שָׁתָת מֵהֶן בְּהֵמָה אוֹ חַיָּה, פְּסוּלִין. כָּל הָעוֹפוֹת פּוֹסְלִין {ו}, חוּץ מִן הַיּוֹנָה, מִפְנֵי שֶׁהִיא מוֹצֶצֶת. כָּל הַשְּׁרָצִים אֵינָם פּוֹסְלִין, חוּץ מִן הַחְלְדָּה, מִפְּנֵי שֶׁהִיא מַלֶּקֶת. רַבָּן גַּמְלִיאֵל אוֹמֵר, אַףֹ הַנָּחָשׁ, מִפְּנֵי שֶׁהִיא מְקִיאָה. רַבִּי אֱלִיעֶזֶר אוֹמֵר, אַף הָעַכְבָּר:
<b style="color: gray;">רע"ב</b> <b>שתתה מהן בהמה או חיה פסולים</b>. משום משקה שבפיהן החוזר, והמים והרוק שבפיהן מתערבין {ה}: <b>מוצצת</b>. ואין המשקה שבפיה חוזר למים: <b>מלקת</b>. לוקקת בלשונה ומתערב הרוק שבלשונה עם המים: <b>אף הנחש מפני שהיא מקיאה</b>. וכן הלכה ואין הלכה כר' אליעזר:
<b style="color: gray;">תוי"ט</b>
{ה} רוצה לומר דאפילו לר' אליעזר דמשנה א', דהתם כל שהוא והכא טובא. הר''ש: {ו} <b>העופות</b> ששתו, המים פסולין, דארישא קאי. ובשרצים דקתני אינם, גרס פוסלין, דקאי אשרצים. וכן הוא בר''מ:
<h3>פרק ט - משנה ד</h3>
הַחוֹשֵׁב {ז} עַל מֵי חַטָּאת לִשְׁתּוֹת, רַבִּי אֱלִיעֶזֶר אוֹמֵר, פָּסוּל. רַבִּי יְהוֹשֻׁעַ אוֹמֵר, כְּשֶׁיַּטֶּה. אָמַר רַבִּי יוֹסֵי, בַּמֶּה דְבָרִים אֲמוּרִים, בְּמַיִם שֶׁאֵינָם מְקְדָּשִׁים. אֲבָל בְּמַיִם הַמְקֻדָּשִׁין, רַבִּי אֱלִיעֶזֶר אוֹמֵר, כְּשֶׁיַּטֶּה. רַבִּי יְהוֹשֻׁעַ אוֹמֵר, כְּשֶׁיִּשְׁתֶּה. וְאִם גִּרְגֵּר, כָּשֵׁר:
<b style="color: gray;">רע"ב</b> <b>החושב על מי חטאת לשתות ר' אליעזר פוסל</b>. דאפסלו להו במחשבה: <b>כשיטה</b>. החבית לשתות או ליקח ממנה מים לשתות. אבל במחשבה גרידא לא פסיל: <b>במים שאינן מקודשין</b>. שמלאן כדי ליתן בהן את האפר ועדיין לא נתן: <b>רבי אליעזר אומר כשיטה</b>. והכא לא פסיל להו במחשבה. דכיון דמים קדושים הן, אמלוכי ממליך וחוזר בו ממחשבתו, הילכך לא פסיל ר' אליעזר עד שיטה: <b>רבי יהושע אומר כשישתה</b>. מפני משקה שבפיו שחוזר ומתערב עם המים ופסיל להו: <b>ואם גרגר</b>. לשון גרגרת. כלומר שלא שתה כדרך השותים אלא שפך המים בגרונו {ח}: <b>כשר</b>. דליכא משקה פיו בחבית. והלכה כרבי יהושע בתרוייהו:
<b style="color: gray;">תוי"ט</b>
{ז} <b>החושב</b>. נראה לי דפירושו שאומר. דמחשבה לא מהניא, כמו בשלא לשמן, וכמו במחשב לשלוח יד: {ח} <b>שלא</b> הדביק פיו לחבית. הר''ש והר''מ:
<h3>פרק ט - משנה ה</h3>
מֵי חַטָּאת שֶׁנִּפְסְלוּ {ט}, לֹא יְגַבְּלֵם בְּטִיט, שֶׁלֹּא יַעֲשֵׂם תַּקָלָה לַאֲחֵרִים. רַבִּי יְהוּדָה אוֹמֵר, בָּטְלוּ. פָּרָה שֶׁשָּׁתָת מֵי חַטָּאת, בְּשָׂרָהּ טָמֵא {י} מֵעֵת לְעֵת. רַבִּי יְהוּדָה אוֹמֵר, בָּטְלוּ בְמֵעֶיהָ {יא}:
<b style="color: gray;">רע"ב</b> <b>שלא יעשם תקלה לאחרים</b>. שיגעו בטיט ויטמאו במי חטאת שבו: <b>ר' יהודה אומר בטלו</b>. בטיט, ותו לא מטמא מאחר שגבלן: <b>מעת לעת</b>. אם שחטה בתוך מעת לעת של שתייה. אבל שהתה טפי מהכי, נתעכלו במעיה: <b>רבי יהודה אומר בטלו במעיה</b>. ואפילו שחטה בתוך מעת לעת בשרה טהור. ואין הלכה כר' יהודה בתרוייהו:
<b style="color: gray;">תוי"ט</b>
{ט} <b>שנפסלו</b> כו'. בספרי יליף להו: {י} <b>בשרה</b> כו'. אבל אדם וכלים לא, דאין מטמאין אלא טומאה קלה לטמא אוכלין ומשקין: {יא} <b>בטלו</b>. ואפילו טומאה קלה לא מטמאין, דהוי משקה סרוח. גמרא ועתוי''ט:
<h3>פרק ט - משנה ו</h3>
מֵי חַטָּאת וְאֵפֶר חַטָּאת, לֹא יַעֲבִירֵם בְּנָהָר וּבִסְפִינָה {יב}, וְלֹא יְשִׁיטֵם עַל פְּנֵי הַמַּיִם, וְלֹא יַעֲמוֹד בְּצַד זֶה וְיִזְרְקֵם לְצַד זֶה. אֲבָל עוֹבֵר הוּא בַּמַּיִם עַד צַוָּארוֹ. עוֹבֵר הוּא הַטָּהוֹר לְחַטָּאת וּבְיָדָיו כְּלִי רֵיקָם הַטָּהוֹר לְחַטָּאת, וּבְמַיִם שֶׁאֵינָם מְקֻדָּשִׁין:
<b style="color: gray;">רע"ב</b> <b>מי חטאת</b>. במקודשין איירי. אבל מים שאינן מקודשין שרי, כדקתני סיפא: <b>אפר חטאת</b>. אפילו אפר עצמו בלא מים: <b>לא יעבירם בנהר ובספינה</b>. דגזור משום מעשה באדם אחד שהיה מעביר מי חטאת ואפר חטאת בספינה בירדן ונמצא כזית מת תחוב בקרקעיתה של ספינה {יג}: <b>ולא ישיטם על פני המים</b>. דדמי לספינה. וכן לא יעמוד בצד זה של נהר ויזרקם לצד שני, דגם זה דמי קצת לספינה: <b>אבל עובר הוא</b>. ברגליו {יד}: <b>במים</b>. עם מי חטאת שבידו {טו}: <b>עובר הוא הטהור לחטאת</b>. בין בספינה בין שט על פני המים, ואינו חושש. וכן נושא בידו או משיט על פני המים כלי שהוא טהור לתת בו מי חטאת כשהוא ריקם, או שיש בו מים שעדיין לא נתקדשו באפר פרה. שלא גזרו אלא על המים המקודשים ועל האפר בלבד, לא על האדם והכלים הטהורים (ומים שאינן מקודשין):
<b style="color: gray;">תוי"ט</b>
{יב} <b>ובספינה</b>. כלומר וכשהוא בספינה: {יג} <b>והאהילו</b> עליו ונטמאו. רש''י: {יד} <b>וגם</b> על הגשר מותר, דכארעא סמיכתא הוא, ואדם המעבירו הולך כל שעה ברגליו ואינו דומה לספינה. רש''י: {טו} <b>או</b> אפר פרה. הר''מ:
<h3>פרק ט - משנה ז</h3>
אֵפֶר כָּשֵׁר שֶׁנִּתְעָרֵב בְּאֵפֶר מִקְלֶה, הוֹלְכִין אַחַר הָרֹב לִטַּמֵּא, וְאֵין מְקַדְּשִׁין בּוֹ. רַבִּי אֱלִיעֶזֶר אוֹמֵר, מְקַדְּשִׁין בְּכֻלָּן:
<b style="color: gray;">רע"ב</b> <b>אפר כשר</b>. אפר פרה הכשר להזאה: <b>שנתערב באפר מקלה</b>. באפר כירה: <b>הולכים אחר הרוב לטמא</b>. אם רוב אפר פרה, מטמא. אם רוב אפר מקלה, אינו מטמא {טז}: <b>ואין מקדשין בו</b>. ואפילו רוב אפר חטאת, אין מקדשין בו, הואיל ונתערב בו אפר כירה ואפילו כל שהוא: <b>ר' אליעזר אומר מקדשין בכולן</b>. דסבר ר' אליעזר לא בעינן שיעורא בהזאה, ואי אפשר דליתא פורתא מאפר חטאת. ואין הלכה כר' אליעזר:
<b style="color: gray;">תוי"ט</b>
{טז} <b>במגע</b>, אבל מטמא במשא. גמרא:
<h3>פרק ט - משנה ח</h3>
מֵי חַטָּאת שֶׁנִּפְסְלוּ, מְטַמְּאִין אֶת הַטָּהוֹר לִתְרוּמָה, בְּיָדָיו וּבְגוּפוֹ. וְאֶת הַטָּהוֹר לְחַטָּאת, לֹא בְיָדָיו וְלֹא בְגוּפוֹ. נִטְמְאוּ, מְטַמְּאִים אֶת הַטָּהוֹר לִתְרוּמָה בְּיָדָיו וּבְגוּפוֹ. וְאֶת הַטָּהוֹר לְחַטָּאת, בְּיָדָיו, אֲבָל לֹא בְגוּפוֹ:
<b style="color: gray;">רע"ב</b> <b>מי חטאת שנפסלו</b>. כגון שנשתנו מראיהן שלא מחמת עצמן, וכיוצא בזה מן הדברים שפוסלים מי חטאת: <b>מטמאים את האדם הטהור לתרומה</b>. בין שנגע בהן בידיו בין שנגע בהן בגופו, דכמי חטאת כשרים חשיבי. וטומאה זו דרבנן היא, דמדאורייתא כיון שנפסלו פרחה מהן טומאתן החמורה. ומשום הכי תני מטמאין את האדם הטהור לתרומה. דמשמע דוקא לתרומה אבל לא לחולין: <b>ואת הטהור לחטאת לא בידיו</b>. כלומר אין מטמאין הטהור לחטאת בין נגע בהן בידיו בין נגע בהן בגופו, דכמי חטאת כשרים חשיבי, ונהי דהנושא מי חטאת שיש בהן כדי הזייה או נוגע בהן, טמא לכל מילי, לחטאת מיהא טהור {יז}: <b>נטמאו, מטמאים את הטהור לתרומה</b>. כמי חטאת כשרים. אבל את הטהור לחטאת מטמאים אותו אם נגע בידיו, דכיון דנטמאו לא גריעי משאר אוכלים ומשקים טמאים דמטמאים את הידים, וקיימא לן דבטהרת מי חטאת מי שנטמאו ידיו נטמא גופו:
<b style="color: gray;">תוי"ט</b>
{יז} <b>רוצה</b> לומר לקחת המילוי ולקדש ולהזות. הר''מ:
<h3>פרק ט - משנה ט</h3>
אֵפֶר כָּשֵׁר שֶׁנְּתָנוֹ עַל גַּבֵּי הַמַּיִם שֶׁאֵינָן רְאוּיִין לְקַדֵּשׁ, מְטַמְּאִין אֶת הַטָּהוֹר לִתְרוּמָה, בְּיָדָיו וּבְגוּפוֹ. אֶת הַטָּהוֹר {יח} לְחַטָאת, לֹא בְיָדָיו וְלֹא בְגוּפוֹ:
<b style="color: gray;">רע"ב</b> <b>אפר כשר שנתנו על גבי המים שאינם ראוים לקדשש</b>. הוי דינא כדין מי חטאת שנפסלו: <b>מטמאין את הטהור לתרומה בידיו ובגופו</b>. כדין כל שאר מי חטאת הכשרים. ואין מטמאים הטהור לחטאת, שאין מי חטאת מטמאין הנושאן והנוגע בהן אלא לשאר טומאות, לא לטהרת מי חטאת:
<b style="color: gray;">תוי"ט</b>
{יח} <b>פירוש</b>, שצריך להטביל ידיו. אבל לא בידיו, כלומר, לא נטמא גופו לא לתרומה ולא לחטאת, בין שנגע בידיו בין בגופו, דלענין זה לא חשיבי כמשקים טמאים. הר''ש:
<h2>פרק י</h2>
<h3>פרק י - משנה א</h3>
כָּל הָרָאוּי לִטַּמֵּא מִדְרָס, מַדָּף לְחַטָּאת, בֵּין טָמֵא בֵּין טָהוֹר. וְאָדָם כַּיּוֹצֵא בוֹ. כָּל הָרָאוּי לִטַּמֵּא טְמֵא מֵת, בֵּין טָמֵא בֵּין טָהוֹר, רַבִּי אֱלִיעֶזֶר אוֹמֵר, אֵינוֹ מַדָּף. רַבִּי יְהוֹשֻׁעַ אוֹמֵר, מַדָּף. וַחֲכָמִים אוֹמְרִים, הַטָּמֵא, מַדָּף. וְהַטָּהוֹר, אֵינוֹ מַדָּף:
<b style="color: gray;">רע"ב</b> <b>כל הראוי לטמא מדרס</b>. כגון כלים המיוחדים למשכב ומושב ומרכב: <b>מדף לחטאת</b>. אם הטהור למי חטאת הסיטן. אפילו הן טהורין לתרומה נטמא המסיטם כאילו הן טמאים מדרס. וחומרא בעלמא היא כדאמרינן [בחגיגה י''ח] בגדי אוכלי תרומה מדרס לקודש. וקרי ליה מדף, לפי שהיא חומרא דרבנן בעלמא. לשון קול עלה נדף (ויקרא כז): <b>ואדם כיוצא בהן</b>. שאם הטהור לחטאת הסיט אדם הטהור לתרומה, נטמא לחטאת, שהטהורים לתרומה נחשבים כזבים לגבי חטאת: <b>וכל הראוי ליטמא טמא מת</b>. כגון כלים דלאו בני מדרס: <b>ר' אליעזר אומר אינו מדף</b>. ואם הסיטן {א} לא נטמא לחטאת: <b>ר' יהושע אומר מדף</b>. אם הסיט אפילו הטהורים, נטמא לחטאת. ורבנן פליגי ומחלקים בין טמאים לטהורים. ושלש מחלוקות בדבר. והלכה כחכמים:
<b style="color: gray;">תוי"ט</b>
{א} <b>דבהיסט</b> פליגי ולא במגע. הר''ש:
<h3>פרק י - משנה ב</h3>
הַטָּהוֹר לְחַטָאת שֶׁנָּגַע בְּמַדָּף {ב}, טָמֵא. לָגִין שֶׁל חַטָּאת שֶׁנָּגַע בְּמַדָּף, טָמֵא. הַטָּהוֹר לְחַטָּאת שֶׁנָּגַע בְּאֳכָלִים וּמַשְׁקִים, בְּיָדוֹ, טָמֵא. וּבְרַגְלוֹ, טָהוֹר. הֱסִיטָן בְּיָדוֹ, רַבִּי יְהוֹשֻׁעַ מְטַמֵּא, וַחֲכָמִים מְטַהֲרִים:
<b style="color: gray;">רע"ב</b> <b>שנגע במדף טמא</b>. עליונו של זב קרוי מדף, שאם היו על גבי הזב עשר מכסאות זו על גבי זו כלן טמאין מדף, אפילו העליונה שלא נגע בה הזב. כשם שעשר מצעות זו על גבי זו ושכב הזב בעליונה כלן טמאות דאורייתא משום משכב ואע''פ שלא נגע בתחתונות, כך המכסאות העליונות שעל גבי הזב טמאים דרבנן משום מדף ואע''פ שלא נגע בהן. ואיכא בין משכב למדף, שהמשכב נעשה אב הטומאה לטמא אדם וכלים, והמדף אינו אלא ולד הטומאה לטמא אוכלים ומשקים, אלא משום חומרא דחטאת, אדם וכלים שנגעו במדף טמאים לחטאת: <b>לגין של חטאת</b>. כלי שטף הוא ורוצה להכניס בו מי חטאת: שנגע במדף, טמא: וצריך טבילה: <b>שנגע באוכלין ומשקין</b>. ואפילו שהן טהורין לתרומה ולקודש: <b>בידו טמא</b>. כדין אוכלין ומשקין טמאים שהן מטמאין את הידים, שהטהור לתרומה ולקודש פוסל בחטאת, ועוד יש חומרא יתירה גבי חטאת דנטמא [ידיו נטמא] גופו, והלכך כשנגע בידו באוכלים ומשקין טמא: <b>ר' יהושע מטמא</b>. דגזר היסט אטו נגיעה. ואין הלכה כרבי יהושע:
<b style="color: gray;">תוי"ט</b>
{ב} <b>במדף</b>. באיזה נגיעה שתהיה. ולכך בעינן עליונו של זב, דאף על גב דלעיל מודו כולי עלמא במגע שטמא, היינו אם נגע בידיו דוקא. כ''מ:
<h3>פרק י - משנה ג</h3>
קָלָל שֶׁל חַטָּאת שֶׁנָּגַע בְּשֶׁרֶץ, טָהוֹר. נְתָנוֹ עַל גַּבָּיו, רַבִּי אֱלִיעֶזֶר מְטַהֵר, וַחֲכָמִים מְטַמְּאִים. נָגַע בְּאֳכָלִים וּמַשְׁקִין וּבְכִתְבֵי הַקֹּדֶשׁ, טָהוֹר. נְתָנוֹ עַל גַּבֵּיהֶן, רַבִּי יוֹסֵי מְטַהֵר, וַחֲכָמִים מְטַמְּאִים:
<b style="color: gray;">רע"ב</b> <b>קלל של חטאת</b>. כלי חרס {ג} שיש בו אפר הפרה. תרגום וכדה על שכמה (בראשית כ''ד), וקולתה על כתפה: <b>שנגע בשרץ טהור</b>. דאין כלי חרס מיטמא מגבו: <b>נתנו על גביו</b>. שנתן הקלל על גבי השרץ: <b>וחכמים מטמאין</b>. משום דמונח במקום טמא, והתורה אמרה והניח מחוץ למחנה במקום טהור. ורבי אליעזר סבר הואיל והכלי שהאפר בתוכו טהור הוא, שפיר קרינן ביה במקום טהור. ואין הלכה כר' אליעזר: <b>ר' יוסי מטהר</b>. במונח על גבי אוכלים ומשקים וכתבי הקודש, כיון דמקומו טהור מאב הטומאה {ד}: <b>וחכמים מטמאים</b>. דטהור מכל טומאה בעינן. וכתבי הקודש רבנן גזרו בהו שיהיו מטמאין את הידים. והלכה כחכמים:
<b style="color: gray;">תוי"ט</b>
{ג} <b>אי</b> נמי של אבן. הר''מ: {ד} <b>הר''ש</b>. וכלומר דאוכלים ומשקין שאינם אלא ולד לא מטמאים כלים. הר''מ:
<h3>פרק י - משנה ד</h3>
הַטָּהוֹר לְחַטָּאת שֶׁנָּגַע בְּתַנּוּר, בְּיָדוֹ, טָמֵא. וּבְרַגְלוֹ, טָהוֹר. הָיָה עוֹמֵד עַל גַּבֵּי תַנּוּר וּפָשַׁט יָדוֹ חוּץ לַתַּנּוּר וְהַלָּגִין בְּתוֹכוֹ, וְכֵן הָאֵסֶל שֶׁהוּא נָתוּן עַל גַּבֵּי הַתַּנּוּר וּבוֹ שְׁנֵי קְלָלוֹת, אֶחָד מִכָּאן וְאֶחָד מִכָּאן, רַבִּי עֲקִיבָא מְטַהֵר, וַחֲכָמִים מְטַמְּאִין:
<b style="color: gray;">רע"ב</b> <b>שנגע בתנור</b>. ואפילו הוא טהור לקודש, אם נגע בו הטהור לחטאת: <b>טמא</b>. וצריך טבילה לחטאת, שהטהור לקודש פוסל בחטאת. ודוקא שנגע בידו דנטמאו ידיו ונטמא גופו, אבל ברגלו טהור, דבידו עבוד מעלה, ברגלו לא עבוד מעלה, דומיא דאוכלין ומשקין דלעיל: <b>והלגין בתוכו</b>. כלי שהכניס בו מי חטאת נתון בתוך ידו: <b>וכן האסל</b>. מוט שנותנים שני כדין בשני ראשיו: <b>ובו שני קללות</b>. שני כלים שהאפר נתון בהם, שקלל אחד קשור בראש המוט האחד, וקלל אחד קשור בראשו השני, והשתא האדם והאסל ע''ג תנור, והלגין והקלל שבהן המים והאפר חוץ לתנור: <b>ר' עקיבא מטהר</b>. שאין הכלי שבו האפר עומד על גבי התנור, ובמקום טהור הוא: <b>וחכמים מטמאין</b>. הואיל ואדם הנושאו עומד על גבי תנור, חשבינן לכלי כאילו הוא עומד על גבי התנור ובמקום טמא הוא מונח. ואין הלכה כרבי עקיבא:
<b style="color: gray;">תוי"ט</b> <b>.אין</b> פירוש למשנה זו
<h3>פרק י - משנה ה</h3>
הָיָה עוֹמֵד חוּץ לַתַּנּוּר {ה} וּפָשַׁט יָדָיו לַחַלּוֹן וְנָטַל אֶת הַלָּגִין וְהֶעֱבִירוֹ עַל גַּבֵּי הַתַּנּוּר, רַבִּי עֲקִיבָא מְטַמֵּא, וַחֲכָמִים מְטַהֲרִין. אֲבָל עוֹמֵד הוּא הַטָּהוֹר לְחַטָּאת עַל גַּבֵּי תַנּוּר וּבְיָדוֹ כְּלִי רֵיקָן הַטָּהוֹר לְחַטָּאת, וּבְמַיִם שֶׁאֵין מְקְדָּשִׁין:
<b style="color: gray;">רע"ב</b> <b>היה עומד חוץ לתנור</b>. שהתנור מפסיק בינו לכותל, וחלון בכותל ובו הלגין של מי חטאת: <b>והעבירו על פי התנור</b>. שכל תנוריהן פיהן למעלה: <b>ר' עקיבא מטמא</b>. דסבר קלוטה כמי שהונחה דמיא {ו} ובשעה שעבירו על פי התנור הרי היא כאילו הניחו בתוכו ונטמא: <b>וחכמים מטהרין</b>. סברי לא אמרינן קלוטה כמי שהונחה דמיא. והלכה כחכמים: <b>ובידו כלי ריקם</b>. דלא בעינא והניח במקום טהור אלא באפר הפרה ובמים המקודשין על ידי האפר:
<b style="color: gray;">תוי"ט</b>
{ה} חוץ כו'. כלומר להלן מן התנור שהתנור מפסיק כו'. רש''י: {ו} <b>הר''מ</b>. ובפרק י''א דשבת פירש הר''ב דלמעלה מעשרה לא אמרינן כן ויש לחלק דלשבת מקום פטור הוא. אבל בגמרא דזבחים מסקינן דלכולי עלמא לא אמרינן קלוטה כו', ור' עקיבא סבר גזרינן שמא יניח ולרבנן לא גזרינן:
<h3>פרק י - משנה ו</h3>
לָגִין שֶׁל חַטָּאת שֶׁנָּגַע בְּשֶׁל קֹדֶשׁ וְשֶׁל תְּרוּמָה, שֶׁל חַטָאת, טָמֵא. וְשֶׁל קֹדֶשׁ וְשֶׁל תְּרוּמָה, טְהוֹרִין. שְׁנֵיהֶן בִּשְׁתֵּי יָדָיו, שְׁנֵיהֶן טְמֵאִים. שְׁנֵיהֶם בִּשְׁנֵי נְיָרוֹת, שְׁנֵיהֶם טְהוֹרִים. שֶׁל חַטָּאת בַּנְּיָר וְשֶׁל תְּרוּמָה בְּיָדוֹ, שְׁנֵיהֶן טְמֵאִין. שֶׁל תְּרוּמָה בַּנְּיָר וְשֶׁל חַטָּאת בְּיָדוֹ, שְׁנֵיהֶן טְהוֹרִין. רַבִּי יְהוֹשֻׁעַ אוֹמֵר, שֶׁל חַטָּאת, טָמֵא. הָיוּ נְתוּנִין עַל גַּבֵּי הָאָרֶץ וְנָגַע בָּהֶם, שֶׁל חַטָּאת, טָמֵא. שֶׁל קֹדֶשׁ וְשֶׁל תְּרוּמָה, טְהוֹרִים. הֱסִיטָן {ט}, רַבִּי יְהוֹשֻׁעַ מְטַמֵּא, וַחֲכָמִים מְטַהֲרִים {י}:
<b style="color: gray;">רע"ב</b> <b>של חטאת טמא</b>. דקודש ותרומה טמאים הן אצל חטאת: <b>שניהם בשתי ידיו</b>. שנושא של חטאת בידו אחת ושל קודש או של תרומה בידו האחרת: <b>שניהן טמאים</b>. של חטאת משום דנגע בשל תרומה בידו ונטמאו ידיו נטמא גופו ומטמא מי חטאת {ז}, ושל תרומה טמא משום נושא מי חטאת {ח}: <b>בשני ניירות</b>. ואע''פ שהאדם טמא משום נושא מי חטאת, מ''מ התרומה טהורה דהא מפסיק נייר ואינו נוגע בתרומה בידו: <b>של חטאת בנייר וש, ל תרומה בידו שניהן טמאין</b>. דכי נגע בידו בשל תרומה נטמא לחטאת. ונייר דבשל חטאת אינו חוצץ, דאין מונין ראשון ושני לחטאת, ונטמא של חטאת, והאדם טמא משום נושא מי חטאת וטימא את של תרומה שנגע בו בידו. אבל של תרומה בנייר, חוצץ בו הנייר, ואע''ג דנגע בשל חטאת בידו, שניהם טהורים, דאע''פ שהוא טמא משום נושא מי חטאת, מ''מ אין מי חטאת חוזרים ומיטמאים בטומאה הבאה לאדם מחמת עצמן: <b>ר' יהושע אומר של חטאת טמא</b>. ר' יהושוע לטעמיה דאמר בתוספתא טהור לחטאת שהסיט את המפתח שהוא טהור לתרומה, טמא, שמא ישכח ויסיט את הדבר הטמא. והכא נמי אפילו בשני ניירות טמא, דמה שהוא נושא את התרומה אע''פ שאינו נוגע בה הוי מדף לחטאת. ואין הלכה כר' יהושע: <b>היו נתונים על גבי הארץ ונגע בהם</b>. שנתן ידו אחת על של חטאת וידו אחת על של קודש או של תרומה: <b>של חטאת טמא</b>. דנטמא האדם בלגין של תרומה וטימא את של חטאת: <b>ושל קודש ושל תרומה טהורים</b>. שהרי האדם טהור לקודש ולתרומה, דלא נגע במי חטאת אלא בלגין: <b>הסיבזן, ר' יהושע מטמא</b>. לטעמיה דאמר טהוי לחטאת שהסיט את המפתח שהוא טהור לתרומה, טמא. ולית הלכתא כוותיה:
<b style="color: gray;">תוי"ט</b>
{ז} <b>בר''מ</b> איתא הלגין של חטאת: {ח} <b>שכיון</b> שהוא טמא לחטאת, מקבל טומאה ממי חטאת: {ט} <b>הסיטן</b>. אשניהם בשני ניירות קאי. מהר''ם: {י} <b>מטהרים</b>. אלא אם כן היה ראוי למדרס. הר''מ:
<h2>פרק יא</h2>
<h3>פרק יא - משנה א</h3>
צְלוֹחִית שֶׁהִנִּיחָהּ מְגֻלָּה, וּבָא וּמְצָאָהּ מְכֻסָּה, פְּסוּלָה. הִנִּיחָהּ מְכֻסָּה וּבָא וּמְצָאָהּ מְגֻלָּה, אִם יְכוֹלָה הַחֻלְדָּה לִשְׁתּוֹת הֵימֶנָּה {א}, אוֹ נָחָשׁ לְדִבְרֵי רַבָּן גַּמְלִיאֵל, אוֹ שֶׁיָּרַד בָּהּ טַל בַּלַּיְלָה, פְּסוּלָה. הַחַטָּאת אֵינָהּ נִצּוֹלָה בְּצָמִיד פָּתִיל. וּמַיִם שֶׁאֵינָן מְקֻדָּשִׁין נִצּוֹלִין בְּצָמִיד פָּתִיל:
<b style="color: gray;">רע"ב</b> <b>צלוחית</b>. של מי חטאת: <b>ובא ומצאה מכוסה פסולה</b>. שאני אומר אדם נכנס לשם וכסה אותה, ורוב בני אדם אין טהורין לחטאת: <b>אם יכולה חו, לדה ל</b>. שתות ממנה פסו, לה. אבל אם אינה יכולה לשתות לא פסלינן להו מטעם שמא אדם טמא נכנס וגילה אותה {ב}, דאין דרך בני אדם לגלות אלא לכסות מפני השרצים, אבל שרצים דרכן. לגלות ואין דרכן לכסות. ודוקא מכוסה ומצאה מגולה חיישינן לחולדה. אבל מגולה ומצאה מגולה כמו שהניחה, לא חיישינן, אע''פ שחשו לספק מים מגולין {ג}, דחמירא סכנתא מאיסורא: <b>או נחש לדברי רבן גמליאל</b>. דאמר לעיל {ד}, אף הנחש פוסל מפני שהוא מקיא: <b>החטאת</b>. אפר חטאת או מים המקודשים שהיו באוהל המת בתוך כלי שיש עליו צמיד פתיל: <b>אינן נצולין</b>. ונפסלין. מדכתיב והניח במקום טהור והאי לאו מקום טהור הוא. אבל כלים העומדים להניח בהן מי חטאת או אפר חטאת, וכן אזוב המתוקן להזות בו {ה}, ניצולין בצמיד פתיל:
<b style="color: gray;">תוי"ט</b>
{א} <b>יכולה</b> כו'. שאין תלוי באויר. רש''י: {ב} <b>דהוי</b> ספק ספיקא, ספק אדם גילה או בהמה חיה ורמש, ואם תמצי לומר אדם, שמא טהור היה. הר''מ: {ג} <b>בפרק</b> ח' דתרומות משנה ד' ה'. ומשום הקריבהו אין בו, דהזייה לאו קרבן היא: {ד} <b>והא</b> דלא תנן נמי עכבר לדברי ר' אליעזר, דר' אליעזר שמותי הוא. הר''ש ותוס': {ה} <b>וכשהוא</b> מוכשר. דאם לא כן אינו מקבל טומאה. ועתוי''ט:
<h3>פרק יא - משנה ב</h3>
כָּל הַסָּפֵק טָהוֹר לִתְרוּמָה, טָהוֹר לְחַטָּאת. כָּל הַתָּלוּי לִתְרוּמָה, נִשְׁפָּךְ לְחַטָּאת. אִם עָשׂוּ עַל גַּבָּיו טְהָרוֹת, תְּלוּיוֹת. הָרְפָפוֹת, טְהוֹרוֹת לַקֹּדֶשׁ וְלַתְּרוּמָה וְלַחַטָּאת. רַבִּי אֱלִיעֶזֶר אוֹמֵר, הָרְעָדוֹת, טְמֵאוֹת לַחַטָּאת:
<b style="color: gray;">רע"ב</b> <b>כל הספק טהור לתרומה</b>. כל ספק שאם נולד אותו ספק בתרומה התרומה טהורה, אם נולד כיוצא בו בחטאת טהור: <b>וכל התלוי לתרומה</b>. וכל ספק שאם נולד בתרומה תולין לא אוכלין ולא שורפין, אם נולד כיוצא בו בחטאת, ישפך האפר או המים המקודשים. ובמסכת טהרות פרק הזורק טומאה, תנינן להו לספק הטהור ולספק שעל ידיו תולין בתרומה: <b>אם עשו על גביו טהרות</b>. אם הזה באפר זה שנטמא בספק התלוי לתרומה, ועשה טהרות ע''י אותה הזאה, תולין אותם טהרות ולא אוכלין ולא שורפין: <b>הרפפות</b>. כמין שבכות של עץ: <b>טהורות לקודש לתרומה ולחטאת</b>. לפי שאינן כלים וגם אינן ראויין למדרס: <b>הרעדות</b>. עצים שאינן מהודקים יפה זה בזה וכשאדם נשען עליהם רועדים ומתנענעים: <b>טמאות לחטאת</b>. פעמים שאדם יושב עליהן וראויין ליטמא מושב. ואין הלכה כר' אליעזר:
<b style="color: gray;">תוי"ט</b> <b>.אין</b> פירוש למשנה זו
<h3>פרק יא - משנה ג</h3>
דְּבֵלָה שֶׁל תְּרוּמָה שֶׁנָּפְלָה לְתוֹךְ מֵי חַטָּאת וּנְטָלָהּ וַאֲכָלָהּ, אִם יֶשׁ בָּהּ כַּבֵּיצָה {ו}, בֵּין טְמֵאָה בֵּין טְהוֹרָה, הַמַּיִם טְמֵאִין, וְהָאוֹכְלָהּ חַיָּב מִיתָה {ז} {ח}. (אֵין בָּהּ כַּבֵּיצָה, הַמַּיִם טְהוֹרִין, וְהָאוֹכְלָהּ חַיָּב מִיתָה). רַבִּי יוֹסֵי אוֹמֵר, בַּטְּהוֹרָה, הַמַּיִם טְהוֹרִים. הַטָּהוֹר לְחַטָּאת שֶׁהִכְנִיס רֹאשׁוֹ וְרֻבּוֹ לְתוֹךְ מֵי חַטָּאת, נִטְמָא:
<b style="color: gray;">רע"ב</b> <b>אם יש בה כביצה</b>. דאוכל פחות מכביצה אינו מטמא: <b>בין טהורה בין טמאה המים טמאים</b>. דטהרת תרומה, טמאה היא אצל חטאת: <b>והאוכלה חייב מיתה</b>. דנטמא במי חטאת בשעה שאוכלה, ותרומה בטומאת הגוף במיתה: <b>ר' יוסי אומר בטהורה המים טהורים</b>. דסבירא ליה לר' יוסי שאין הטהור לתרומה מטמא את מי חטאת. ואין הלכה כר' יוסי: <b>שהכניס ראשו ורובו בתוך מי חטאת</b>. רבנן גזרו טומאה על הבא ראשו ורובו במים שאובין, כמפורש פרק קמא דשבת, והוא משמונה עשר דבר שגזרו בו ביום, ומי חטאת מים שאובין נינהו, הלכך כשהכניס ראשו ורובו בהם נטמא, ומשנטמא ואינו טהור למי חטאת, חוזרים מי חטאת ומטמאים אותו ונעשה ראשון לטומאה, שאין מי חטאת מטמאים את הטהור להם, אבל כשאינו טהור להם מטמאים אותו:
<b style="color: gray;">תוי"ט</b>
{ו} כביצה. וקשה, הא תאנה יבשה קטנה מכביצה הרבה. ויש לומר, כפירוש הערוך, דבילה, מחברת תאנים קרויין בך, בין רטובין בין יבשין, ואם כן יהיו בשתים ויותר: {ז} <b>חייב</b> כו'. לאו דוקא, אלא סימנא בעלמא. ונפקא מינה לתרומה דאורייתא כגון תירוש ויצהר ודגן. אי נמי בביכורים. הר''ש. והתוס' כתבו, דיש לומר מכות מרדות ומיתה לקוברו בין רשעים. ולהר''מ דסבירא ליה כל אוכל אדם הנשמר וגדוליו מן הארץ חייב בתרומה מן התורה, ניחא: {ח} <b>חייב</b> כו'. וקשה, הא הדבילה נמי טמאה. ובסוף פרק ח' דסנהדרין דייק הר''ב דטמאה אינה במיתה. והכ''מ כתב, דהכא לא נחית התנא אלא לאשמעינן שהוא נטמא בנגיעה זו כו', וחייב מיתה אטהורה קאי. ואם תאמר, ואפילו היתה טהורה יחזרו המים ויטמאוה. הא לא קשיא, דאין טומאת מעלה פוטרתו מחיוב מיתה דאורייתא, כל שכן שאע''פ שנטמאו לחטאת לא יחזרו ויטמאו הדבלה:
<h3>פרק יא - משנה ד</h3>
כָּל הַטָּעוּן בִּיאַת מַיִם מִדִּבְרֵי תוֹרָה, מְטַמֵּא אֶת הַקֹּדֶשׁ וְאֶת הַתְּרוּמָה וְאֶת הַחֻלִּין וְאֶת הַמַּעֲשֵׂר {ט}, וְאָסוּר עַל בִּיאַת הַמִּקְדָּשׁ. לְאַחַר בִּיאָתוֹ, מְטַמֵּא אֶת הַקֹּדֶשׁ, וּפוֹסֵל אֶת הַתְּרוּמָה, דִּבְרֵי רַבִּי מֵאִיר. וַחֲכָמִים אוֹמְרִים, פּוֹסֵל בַּקֹּדֶשׁ וּבַתְּרוּמָה, וּמֻתָּר בַּחֻלִּין וּבַמַּעֲשֵׂר. וְאִם בָּא אֶל הַמִּקְדָּשׁ {י}, בֵּין לִפְנֵי בִיאָתוֹ בֵּין לְאַחַר בִּיאָתוֹ, חַיָּב:
<b style="color: gray;">רע"ב</b> <b>בל הטעון ביאת מים מדברי תורה</b>. כגון הנוגע בכל אבות הטומאות: <b>מטמא את הקודש ואת התרומה</b>. לפי שהוא ראשון, עושה שני בחולין ובמעשר, ושלישי בתרומה, ורביעי בקודש: <b>לאחר ביאתו</b>. שטבל ולא העריב שמשו, יש לו דין שני לטומאה, ועושה שלישי בתרומה, ורביעי בקודש: <b>וחכמים אומרים פוסל בקודש</b>. כשם שטבול יום פוסל בתרומה, כן פוסל בקודש, ואינו מטמא בקודש, דכיון שטבל קלישא טומאתו, ופסול משוי, טמא לא משוי: <b>ואם בא אל המקדש</b>. כל הטעון טבילה מן התורה שבא אל המקדש, דהיינו לעזרת ישראל, אפילו לאחר שטבל קודם שיעריב שמשו, חייב. ואף לעזרת נשים אסור טבול יום ליכנס, אבל אינו חייב אלא בעזרת ישראל:
<b style="color: gray;">תוי"ט</b>
{ט} <b>המעשר</b>. פירוש, משער שני. וקשה, דהוה ליה להקדים מעשר לחולין: {י} <b>המקדש</b>. וקשה, הא קיימא לן בנזיר פרק ז' טומאה שאין הנזיר מגלח עליה אין חייבין על ביאת מקדש, ועל כלים הנוגעים במת אין מגלח, והרי טעון ביאת מים. ונראה לי, דכללא לא קאי לענין ביאת מים אלא לשאר טילי. והכי קאמר, והטעון ביאת מים שחייב על ביאת מקדש חייב אף לאחר ביאתו. כ''מ. ועתוי''ט:
<h3>פרק יא - משנה ה</h3>
כָּל הַטָעוּן בִּיאַת מַיִם מִדִּבְרֵי סוֹפְרִים, מְטַמֵּא אֶת הַקֹּדֶשׁ, וּפוֹסֵל אֶת הַתְּרוּמָה, וּמֻתָּר בַּחֻלִּין וּבַמַּעֲשֵׂר, דִּבְרֵי רַבִּי מֵאִיר. וַחֲכָמִים אוֹסְרִים בַּמַּעֲשֵׂר. לְאַחַר בִּיאָתוֹ, מֻתָּר בְּכֻלָּן. וְאִם בָּא אֶל הַמִּקְדָּשׁ, בֵּין לִפְנֵי בִּיאָתוֹ וּבֵין לְאַחַר בִּיאָתוֹ, פָּטוּר:
<b style="color: gray;">רע"ב</b> <b>כל הטעון ביאת מים מדברי סופרים</b>. כגון אכל אוכלין טמאין, ושתה משקין טמאין, והידים, והכלים שנטמאו במשקין, וכיוצא בהן: <b>וחכמים אוסרים במעשר</b>. והלכה כחכמים: <b>לאחר ביאתו</b>. לאחר שטבל, מיד הותר בכולם ואין צריך הערב שמש {יא}: <b>ואם בא אל המקדש פטור</b>. דלא אסרה תורה ביאת המקדש אלא על מי שנטמא באב הטומאה דאורייתא, כדכתיב (ויקרא ה') בטומאת אדם או בבהמה טמאה או בכל שרץ טמא:
<b style="color: gray;">תוי"ט</b>
{יא} <b>ויש</b> הרבה מדברי סופרים שצריך הערב שמש, כגון הפורש מהערלה שצריך הזיה כל שכן הערב שמש. והכהן השורף הפרה דמטמאין אותו בסמיכות ידים כו'. ומסיק הר''ש, דטומאות הנוהגות אף בחולין בעו הערב שמש, מה שאין כן במעלות דלקודש ולתרומה. וההוא דכהן השורף, מעלות דפרה שאני. ולפי זה בגדי עם הארץ לפרושים, בעו הערב שמש, אבל בגדי פרושים לתרומה, ובגדי אוכלי תרומה לקודש, לא בעו הערב שמש:
<h3>פרק יא - משנה ו</h3>
כָּל הַטָּעוּן בִּיאַת מַיִם, בֵּין מִדִּבְרֵי תוֹרָה בֵּין מִדִּבְרֵי סוֹפְרִים, מְטַמֵּא אֶת מֵי חַטָּאת, וְאֶת אֵפֶר חַטָּאת, וְאֶת הַמַּזֶּה מֵי חַטָּאת בְּמַגָּע וּבְמַשָּׂא. הָאֵזוֹב הַמֻּכְשָׁר {יב}, וְהַמַּיִם שֶׁאֵינָן מְקֻדָּשִׁים, וּכְלִי רֵיקָם הַטָּהוֹר לְחַטָּאת, בְּמַגָּע וּבְמַשָּׂא, דִּבְרֵי רַבִּי מֵאִיר. וַחֲכָמִים אוֹמְרִים, בְּמַגָּע אֲבָל לֹא בְמַשָּׂא:
<b style="color: gray;">רע"ב</b> <b>מטמא את מי חטאת</b>. ואפילו לאחר שטבל, אם לא טבל לשם חטאת כאילו לא טבל, דתנן בפרק אין דורשין (חגיגה דף י''ח) טבל לקודש והוחזק לקודש אסור בחטאת. אבל משטבל לשם חטאת, אפילו טבול יום דאורייתא שפסול לתרומה ולקודש, כשר לחטאת, דטבול יום כשר בפרה: <b>ומזה מי חטאת במגע ובמשא</b>. ובהא כולי עלמא לא פליגי. אבל באזוב המוכשר לקבל טומאה, ומשום דאוכל הוא צריך הכשר שיבוא עליו מים, וכן במים שאינן מקודשים ועומדים לקדש, וכלי ריקם הטהור ועומד כדי להניח בו אפר חטאת, בהא פליגי ר''מ וחכמים. והלכה כחכמים:
<b style="color: gray;">תוי"ט</b>
{יב} <b>המוכשר</b>. במשקים הטהורים לחטאת. דאי לאו הכי, הכשר וטומאה באים כאחת:
<h3>פרק יא - משנה ז</h3>
כָּל אֵזוֹב שֶׁיֶּשׁ לוֹ שֵׁם לְוָי, פָּסוּל. אֵזוֹב זֶה, כָּשֵׁר. אֵזוֹב יוֹן, אֵזוֹב כּוֹחֲלִית, אֵזוֹב רוֹמִי, אֵזוֹב מִדְבָּרִי, פָּסוּל. וְשֶׁל תְּרוּמָה טְמֵאָה, פָּסוּל. וְשֶׁל טְהוֹרָה {יד}, לֹא יַזֶּה. וְאִם הִזָּה, כָּשֵׁר. אֵין מַזִּין לֹא בְיוֹנְקוֹתּ, וְלֹא בִתְמָרוֹת. אֵין חַיָּבִין עַל הַיּוֹנְקוֹת עַל בִּיאַת הַמִּקְדָּשׁ {טו}. רַבִּי אֱלִיעֶזֶר אוֹמֵר, אַף לֹא עַל הַתְּמָרוֹת. אֵלּוּ הֵן הַיּוֹנְקוֹת, גִּבְעוֹלִין שֶׁלֹּא גָמָלוּ:
<b style="color: gray;">רע"ב</b> <b>כל אזוב שיש לו שם לווי</b>. שרגילין ללוות עמו שם אחר, כגון הנך דמפרש לקמן: <b>אזוב זה</b>. כלומר אזוב סתם שהרואה אותו אומר זה אזוב הוא בסתם: <b>ושל תרומה טמאה</b>. שאזוב של גינה חייב בתרומה כשלקטו לאכילה. והא קא משמע לן דאע''ג שהוא פחות מכביצה שאינו מטמא מי חטאת, אפ''ה הזאתו פסולה, כיון שהאזוב עצמו טמא {יג}: <b>ושל טהורה לא יזה</b>. מפני שמפסיד את התרומה: <b>תמרות</b>. כמין גרגרין שיש בראשי האזוב: <b>אין חייבין על היונקות</b>. טמא שהזו עליו ביונקות ובא בהזאה זו אל המקדש, אינו חייב: <b>רבי אליעזר אומר וכו'</b>. ואין הלכה כר' אליעזר: <b>גבעולים שלא גמלו</b>. כל זמן שהפרח מונח בתוך כיסו קודם שיפתח:
<b style="color: gray;">תוי"ט</b>
{יג} <b>והוא</b> הדין דשל חולין טמאים. ואגב סיפא דלכתחלה לא יזה, נקט רישא תרומה: {יד} <b>טהורה</b>. הכא נמי בפחות מכביצה, דהא אף טהורה טמאה לחטאת: {טו} <b>אין</b> חייבין כו'. וקשה, אמאי לא תני הכא נמי ואם הזה כשר. ואולי דהכא צריך הזייה אחרת. ומדרבנן:
<h3>פרק יא - משנה ח</h3>
אֵזוֹב שֶׁהִזָּה בוֹ, כָּשֵׁר לְטַהֵר בּוֹ אֶת הַמְּצוֹרָע. לִקְּטוֹ לָעֵצִים וְנָפְלוּ עָלָיו מַשְׁקִין, מְנַגְּבוֹ וְהוּא כָשֵׁר. לִקְּטוֹ לָאֳכָלִין וְנָפְלוּ עָלָיו מַשְׁקִין, אַף עַל פִּי שֶׁנִּגְּבוֹ, פָּסוּל. לִקְטוֹ לְחַטָּאת, כִּמְלַקֵּט לָאֳכָלִין, דִּבְרֵי רַבִּי מֵאִיר. רַבִּי יְהוּדָה וְרַבִּי יוֹסֵי וְרַבִּי שִׁמְעוֹן אוֹמְרִים, כִּמְלַקֵּט לָעֵצִים:
<b style="color: gray;">רע"ב</b> <b>מנגבו</b>. כדי שלא יתערבו מים הכשרים בפסולים: <b>אע''פ שנגבו פסול</b>. ואע''פ שלא נטמא {טז}, משהוכשר לקבל טומאה פסול: <b>לקטו לחטאת</b>. להזות בו מי חטאת: <b>כמלקט לעצים</b>. ומנגבו והוא כשר. וכן הלכה:
<b style="color: gray;">תוי"ט</b>
{טז} <b>הר''ש</b> והר''מ. וקשה, דאם כן היכי תני לעיל דאזוב מתטמא מטעם מעלה, והרי הוא פסול להזיה כו'. והר''מ בחבורו כתב, שהרי נטמא להזיה שכל המשקין והאוכלין כו' הרי הם כטמאין לחטאת, ולדבריו הכא במשקין שאינן טהורין לחטאת:
<h3>פרק יא - משנה ט</h3>
מִצְוַת אֵזוֹב, שְׁלשָׁה קְלָחִים וּבָהֶם שְׁלשָׁה גִבְעוֹלִין {יז}. רַבִּי יְהוּדָה אוֹמֵר, שֶׁל שְׁלשָׁה שְׁלשָׁה. אֵזוֹב שֶׁיֶּשׁ בּוֹ שְׁלשָׁה קְלָחִים, מְפַסְּגוֹ {יט} וְאוֹגְדוֹ. פִּסְּגוֹ וְלֹא אֲגָדוֹ, אֲגָדוֹ וְלֹא פִסְּגוֹ, לֹא פִסְּגוֹ וְלֹא אֲגָדוֹ, כָּשֵׁר. רַבִּי יוֹסֵי אוֹמֵר, מִצְוַת אֵזוֹב, שְׁלשָׁה קְלָחִים וּבָהֶם שְׁלשָׁה גִבְעוֹלִים, וּשְׁיָרָיו שְׁנַיִם, וְגַרְדֻּמָּיו כָּל שֶׁהוּא {כ}:
<b style="color: gray;">רע"ב</b> <b>שלשה קלחין ובהן שלשה גבעולין</b>. גבעול אחד בקלח אחד. ושלשה קלחים דבעינן, ילפינן לקיחה לקיחה {יח} מאגודת אזוב מפסח מצרים, מה להלן שלשה, דבהכי מקרי אגודה, אף כאן שלשה: <b>מפסגו</b>. מפרידו ומחלקו שיהיו השלשה קלחים מפורדים זה מזה: <b>ר' יוסי אומר מצות אזוב שלשה</b>. רבי יוסי מחמיר טפי מת''ק, דלרבי יוסי תחילתו שנים פסול, ולת''ק תחילתו שנים כשר, ואינו פסול עד שיהא תחילתו כשייריו אחד. ודקאמר ת''ק מצות אזוב שלשה קלחים, למצוה בעלמא ולא לעכב. והלכה כרבי יוסי: <b>וגרדומיו כל שהוא</b>. גרדומי הגבעול כל שהוא. ושייריו וגרדומיו תרי מילי נינהו, דשייריו הוו שיירי השלשה קלחין, דהיינו שני קלחין, וגרדומיו הוא הגבעול עצמו דאגרדום ונשבר ונשתייר ממנו כל שהוא:
<b style="color: gray;">תוי"ט</b>
{יז} <b>קלחים</b>. פירוש, שלשה שרשים, וגבעול הוא קנה אמצעי שהזרע בראשו. רש''י: {יח} <b>ולאו</b> גזירה שוה גמורה. ולכך אם לא אגדו כשר. כ''מ: {יט} <b>מפסגו</b>. פירוש, כמו מפסקו: {כ} <b>כל</b> שהוא. ותחלתו נראה לי דשיעורו טפח. ועתוי''ט:
<h2>פרק יב</h2>
<h3>פרק יב - משנה א</h3>
הָאֵזוֹב הַקָּצֵר, מְסַפְּקוֹ בְּחוּט וּבְכוּשׁ, וְטוֹבֵל וּמַעֲלֶה, וְאוֹחֵז בָּאֵזוֹב וּמַזֶּה. רַבִּי יְהוּדָה וְרַבִּי שִׁמְעוֹן אוֹמְרִים, כְּשֵׁם שֶׁהַזָּיָה בָּאֵזוֹב, כָּךְ טְבִילָה בָּאֵזוֹב:
<b style="color: gray;">רע"ב</b> <b>האזוב הקצר מספקו</b>. מאריכו כדי סיפוקו: <b>ובכוש</b>. הוא הפלך שהנשים טוות בו: <b>וטובל ומעלה</b>. ואע''ג דכתיב ולקח אזוב וטבל במים, והוא לוקח הפלך שהאזוב נתון בראשו, שפיר קרינן ביה ולקח אזוב, דלקיחה ע''י דבר אחר שמה לקיחה: <b>ואוחז באזוב ומזה</b>. דבהזאה בעינן שיהא אוחז האזוב בידו {א}: <b>ר' יהודה ור' שמעון אומרים כו'</b>. ואין הלכה כר' יהודה וד' שמעון:
<b style="color: gray;">תוי"ט</b>
{א} <b>דאם</b> לא כן, מנענע כאן וכאן ואינו מכוין להזות על הכלי. רש''י:
<h3>פרק יב - משנה ב</h3>
הִזָּה, סָפֵק מִן הַחוּט, סָפֵק מִן הַכּוּשׁ, סָפֵק מִן הַגִּבְעוֹל, הַזָּיָתוֹ פְּסוּלָה. הִזָּה עַל שְׁנֵי כֵלִים, סָפֵק עַל שְׁנֵיהֶם הִזָּה, סָפֵק מֵחֲבֵרוֹ מִצָּה עָלָיו, הַזָּיָתוֹ פְּסוּלָה. מַחַט שֶׁהִיא נְתוּנָה עַל הַחֶרֶס {ב}, וְהִזָּה עָלֶיהָ, סָפֵק עַל הַמַּחַט הִזָּה, סָפֵק מִן הַחֶרֶס מִצָּה עָלֶיהָ, הַזָּיָתוֹ פְסוּלָה. צְלוֹחִית שֶׁפִּיהָ צָר, טוֹבֵל וּמַעֲלֶה כְּדַרְכּוֹ. רַבִּי יְהוּדָה אוֹמֵר, הַזָּיָה רִאשׁוֹנָה. מֵי חַטָּאת שֶׁנִּתְמַעֲטוּ, טוֹבֵל אֲפִלּוּ רָאשֵׁי גִבְעוֹלִין וּמַזֶּה, וּבִלְבַד שֶׁלֹּא יְסַפֵּג. נִתְכַּוֵּן לְהַזּוֹת לְפָנָיו וְהִזָּה לְאַחֲרָיו {ד}, לְאַחֲרָיו וְהִזָּה לְפָנָיו, הַזָּיָתוֹ פְּסוּלָה. לְפָנָיו, וְהִזָּה עַל הַצְּדָדִין שֶׁלְּפָנָיו, הַזָּיָתוֹ כְּשֵׁרָה {ו}. מַזִּין עַל הָאָדָם מִדַּעְתּוֹ וְשֶׁלֹּא מִדַּעְתּוֹ. מַזִּין עַל הָאָדָם וְעַל הַכֵּלִים, וַאֲפִלּוּ הֵן מֵאָה:
<b style="color: gray;">רע"ב</b> <b>ספק מן הבוש ספק מן החוט כו'</b>. דבעינן הזאה ודאי מן האזוב, משום דאמרינן העמד טמא על חזקתו: <b>מחברו מיצה עליו</b>. שמא מתמצית מי חטאת של כלי אחד הלך על האחר: <b>הזאתו פסולה</b>. דאי מחבירו מיצה עליו אין זו הזאה מן האזוב: <b>טובל ומעלה כדרכו</b>. ולא אמרינן מתוך שנדחק בפיה לצאת שמא יחזרו המים לתוך הכלי ולא ישאר באזוב כשיעור {ג}: <b>ר' יהודה אומר הזייה ראשונה</b>. דהזאה ראשונה לא חיישינן, אבל הזאה שניה מתוך שנדחקו לצאת וגם הזה מהם, נתמעטו ביותר וחיישינן בהזאה שניה שמא לא נשארו באזוב כשיעור. ואין הלכה כר' יהודה: <b>שלא יספג</b>. שלא יקנח מצדדי הכלי או משוליו. דכתיב וטבל, ולא מספג: <b>הזאתו פסולה</b>. דבעינן כוונת הזאה {ה} והרי לא נעשית מחשבתו: <b>ואפילו הן מאה</b>. ולא בעינן הזאה בפני עצמה לכל איש ואיש או לכל כלי וכלי:
<b style="color: gray;">תוי"ט</b>
{ב} <b>החרס</b>. הטהור. וסלקא דעתך אמינא דמיטהרת המחט ממיצוי החרס כיון שלא הוצרך להזות על החרס, קמשמע לן דלא: {ג} <b>וכרבנן</b> בריש פרק ט'. והר''ש פירש, דלא אמרינן דלמא מחמת הדחק יצאו מים מגוף האזוב ונתערבו במי חטאת. ועתוי''ט: {ד} <b>לאחוריו</b>. ואף שם היו כלים הצריכים הזיה. רש''י: {ה} <b>מדכתיב</b> והזה על הטמא, ולא כתיב עליו, שמע מינה שיהא מתכוין לטהרו. רש''י והר''מ. ודעת הר''א, דלאו דוקא לטהרו אלא שיתכוין לו. ונראה שכן הוא דעת הר''ב: {ו} <b>כשרה</b> דהוי כלפניו. ועתוי''ט:
<h3>פרק יב - משנה ג</h3>
נִתְכַּוֵּן לְהַזּוֹת עַל דָּבָר שֶׁהוּא מְקַבֵּל טֻמְאָה וְהִזָּה עַל דָּבָר שֶׁאֵינוֹ מְקַבֵּל טֻמְאָה, אִם יֵשׁ בָּאֵזוֹב, לֹא יִשְׁנֶה. עַל דָּבָר שֶׁאֵינוֹ מְקַבֵּל טֻמְאָה, וְהִזָּה עַל דָּבָר שֶׁמְּקַבֵּל טֻמְאָה, אִם יֵשׁ בָּאֵזוֹב, יִשְׁנֶה {ז}. עַל הָאָדָם, וְהִזָּה {ח} עַל הַבְּהֵמָה, אִם יֵשׁ בָּאֵזוֹב, לֹא יִשְׁנֶה. עַל הַבְּהֵמָה, וְהִזָּה עַל הָאָדָם, אִם יֵשׁ בָּאֵזוֹב, יִשְׁנֶה. הַמַּיִם הַמְנַטְּפִים, כְּשֵׁרִים. לְפִיכָךְ הֵם מְטַמְּאִין לְשֵׁם מֵי חַטָּאת:
<b style="color: gray;">רע"ב</b> <b>על דבר המקבל טומאה</b>. אדם וכלים: <b>על דבר שאינו מקבל טומאה</b>. בהמה וכלי אבנים: <b>אם יש באזוב לא ישנה</b>. אם נשתייר באזוב כדי הזאה אין צריך לחזור ולטבול פעם שניה, אלא מזה מאותו שנשתייר באזוב על הדבר הטמא ועלתה לו הזאה, דכתיב והזה הטהור על הטמא, עד שיתכוין להזות על הטמא, הלכך כשנתכוין בשעת טבילת האזוב להזות על הטמא לא ישנה, אלא יזה ממה שנשתייר באזוב. אבל אם טבל האזוב כדי להזות על דבר שאינו מקבל טומאה, הואיל ותחילת טבילתו פסולה, כך הזאתו פסולה, ולא יזה במה שנשתייר באזוב עד שישנה: <b>המים המנטפין</b>. מן האזוב שהטבילו לשם דבר שאינו מקבל טומאה, אם הטביל באותם טפות אזוב {ט} והזה מהן, כשרין: <b>לפיכך הן מטמאין</b>. לפי שלא עשו מצותן, שהרי הטבילה הראשונה פסולה היתה, והרי אלו הטפות כשאר מי חטאת הכשרים שהן מטמאין:
<b style="color: gray;">תוי"ט</b>
{ז} <b>אם</b> יש כו'. פירוש, אף על פי שיש באזוב ישנה. הר''מ: {ח} <b>האדם</b> והזה כו'. פירושא דרישא: {ט} <b>בכוונה</b> להזות על דבר המקבל טומאה, ובתנאי שינטפו בכלי. הר''מ:
<h3>פרק יב - משנה ד</h3>
הַמַּזֶּה מֵחַלּוֹן שֶׁל רַבִּים וְנִכְנַס לַמִּקְדָּשׁ וְנִמְצְאוּ הַמַּיִם פְּסוּלִים, פָּטוּר. מֵחַלּוֹן שֶׁל יָחִיד וְנִכְנַס לַמִּקְדָּשׁ וְנִמְצְאוּ הַמַּיִם פְּסוּלִין, חַיָּב. אֲבָל כֹּהֵן גָּדוֹל, בֵּין מֵחַלּוֹן שֶׁל יָחִיד בֵּין מֵחַלּוֹן שֶׁל רַבִּים, פָטוּר, שֶׁאֵין כֹּהֵן גָּדוֹל חַיָּב עַל בִּיאַת הַמִּקְדָּשׁ. מַחֲלִיקִין הָיוּ לִפְנֵי חַלּוֹן שֶׁל רַבִּים {יא} וְדוֹרְסִין וְלֹא נִמְנָעִין {יב}, מִפְּנֵי שֶׁאָמְרוּ, מֵי חַטָּאת שֶׁעָשׂוּ מִצְוָתָן, אֵינָן מְטַמְּאִין:
<b style="color: gray;">רע"ב</b> <b>המזה מחלון של רבים</b>. שעומד בחלון של רבים והזה שם על הטמאים העוברים, והזה על הטמא כסבור שהמים שבידו טהורים להזאה: <b>ונמצאו פסולים</b>. אם נכנס בהזאה זו למקדש, פטור הטמא מקרבן, דהוי כספק טומאה ברה''ר דספיקו טהור. ופירש הרמב''ם הטעם, דטמא זה אנוס הוא {י}, דלא הוה ליה לאסוקי אדעתיה ולבדוק אם המים כשרין להזאה אם לאו, כיון שהיה עומד ברה''ר ומזה על הרבים. אבל העומד בחלון של יחיד ומזה, הוה ליה לטמא לבדוק על המים אם כשרים, אם לאו, וכיון דלא בדק, שגגה היא זו ולא אונס, ואם נכנס למקדש בהזאה זו חייב קרבן, דהוי כספק טומאה ברה''י דספיקו טמא: <b>שאין כהן גדול חייב על ביאת המקדש</b>. דכתיב (במדבר י''ט) ונכרתה הנפש ההיא מתוך הקהל, מי שחטאו שוה לקהל דהיינו ליחידים, פרט לכהן גדול שאין חטאו שוה ליחידים: <b>מחליקין היו</b>. כלומר כל כך מי חטאת היו שם עד שהיו מחליקין בהן בני אדם, ואפ''ה דורסים בהן, משום דלא מטמאין, הואיל ונעשית מצותן:
<b style="color: gray;">תוי"ט</b>
{י} <b>משום</b> דלא הוי ממש ספק טומאה ברשות הרבים דהא נטמא בודאי, אלא שהזייתו פסולה. ועתוי''ט: {יא} <b>רבים</b>. דברו בהווה, דבחלון של יחיד אינו בנמצא כל כך מים. והר''מ כתב, ולא חיישינן שמא פסולין הם. כלומר ועדיין מטמאים. ולפי זה דוקא נקט רבים, דבשל יחיד הא צריך לבדוק שמא פסולין הן: {יב} <b>ולא</b> נמנעין. מלבוא אל המקדש ומהתעסק בקדשים:
<h3>פרק יב - משנה ה</h3>
אוֹחֵז הוּא הַטָּהוֹר בְּקַרְדֹּם הַטָּמֵא בִּכְנָפוֹ, וּמַזֶּה עָלָיו. אַף עַל פִּי שֶׁיֵּשׁ עָלָיו כְּדֵי הַזָּיָה, טָהוֹר. כַּמָּה יְהֵא בַמַּיִם וְיִהְיֶה בָהֶם כְּדֵי הַזָּיָה {יד}, כְּדֵי שֶׁיַּטְבִּיל רָאשֵׁי גִבְעוֹלִין וְיַזֶּה. רַבִּי יְהוּדָה אוֹמֵר, רוֹאִים אוֹתָם כְּאִלּוּ הֵן עַל אֵזוֹב שֶׁל נְחשֶׁת:
<b style="color: gray;">רע"ב</b> <b>בכנפו בכנף בגדו</b>. לפי שהקרדום הצריך הזאה הוא אב הטומאה, וכשאוחז בכנפו נעשה הכנף ראשון {יג}, אין האוחזו טמא, דאין אדם וכלים מקבלים טומאה אלא מאב הטומאה. ואע''פ שיש על הקרדום מים כדי הזיה, אין האוחזו טמא משום נושא מי הנדה, הואיל ונעשית מצותן כבר: <b>כדי שיטביל ראשי גבעולין ויזה</b>. חוץ ממה שהאזוב בולע: <b>כאילו הן על אזוב של נחושת</b>. שאינו בולע. דרואים המים הבלועים באזוב כאילו הן בעין להשלים שיעור הזאה להיות הנושאן טמא. והא דכתיב (שם) ומזה מי הנדה דדרשינן מיניה לנושא כשיעור הזאה, היינו שאילו היו בעין היה בהן שיעור הזאה. ואין הלכה כר' יהודה:
<b style="color: gray;">תוי"ט</b>
{יג} <b>ובתנאי</b> שלא נטמא הקרדום במת עצמו. הר''מ: {יד} <b>כדי</b> כו'. דבכלי שהוא מטבל בו צריכא שיעור לכולי עלמא:
<h3>פרק יב - משנה ו</h3>
הַמַּזֶּה בְּאֵזוֹב טָמֵא {טו}, אִם יֶשׁ בּוֹ כַּבֵּיצָה, הַמַּיִם פְּסוּלִים וְהַזָּיָתוֹ פְּסוּלָה. אֵין בּוֹ כַּבֵּיצָה, הַמַּיִם כְּשֵׁרִים, וְהַזָּיָתוֹ פְסוּלָה. וּמְטַמֵּא אֶת חֲבֵרוֹ, וַחֲבֵרוֹ אֶת חֲבֵרוֹ, אֲפִלּוּ הֵן מֵאָה:
<b style="color: gray;">רע"ב</b> <b>המזה באזוב טמא</b>. כגון אזוב של גינה שלקטו לאכילה: <b>אם יש בו כביצה</b>. דזהו שיעור אוכל, בין לקבל טומאה בין לטמא אחרים: <b>והזאתו פסולה</b>. דכתיב [שם] והזה הטהור, שיהיה המזה טהור והאזוב טהור: <b>אפילו הן מאה</b>. כולן טמאין לחטאת, דאין מונין ראשון ושני בחטאת אלא כולן הן תחילה:
<b style="color: gray;">תוי"ט</b>
{טו} <b>טמא</b>. פירוש, לחטאת, לכן המים פסולין. אבל אי הוי טמא לקודש ולתרומה היו המים טמאין. הר''מ.
<h3>פרק יב - משנה ז</h3>
הַטָּהוֹר לַחַטָּאת שֶׁנִּטְמְאוּ יָדָיו {טז}, נִטְמָא גוּפוֹ, וּמְּטַמֵּא אֶת חֲבֵרוֹ, וַחֲבֵרוֹ אֶת חֲבֵרוֹ, אֲפִלּוּ הֵן מֵאָה:
<b style="color: gray;">רע"ב</b> .אין פירוש למשנה זו
<b style="color: gray;">תוי"ט</b>
{טז} ידיו. ולאו דוקא לשתיהן אלא באחת מהן סגי:
<h3>פרק יב - משנה ח</h3>
לָגִין שֶׁל חַטָּאת שֶׁנִּטְמְאוּ אֲחוֹרָיו, נִטְמָא תוֹכוֹ, וּמְטַמֵּא אֶת חֲבֵרוֹ, וַחֲבֵרוֹ אֶת חֲבֵרוֹ, אֲפִלּוּ הֵן מֵאָה. הַזּוּג וְהָעִנְבָּל, חִבּוּר {יז}. כּוּשׁ שֶׁל רוֹבָן, לֹא יַזֶּה לֹא עַל הַכּוּשׁ וְלֹא עַל הַפִּיקָה. וְאִם הִזָּה, מֻזֶּה. שֶׁל פִשְׁתָּן, חִבּוּר. עוֹר שֶׁל עֲרִיסָה שֶׁהוּא מְחֻבָּר לְפִיקוֹת, חִבּוּר. הַמַּלְבֵּן {יט}, אֵינוֹ חִבּוּר לֹא לְטֻמְאָה וְלֹא לְטָהֳרָה. כָּל יְדוֹת הַכֵּלִים הַקְּדוּחוֹת, חִבּוּר. רַבִּי יוֹחָנָן בֶּן נוּרִי אוֹמֵר, אַף הַחֲרוּקוֹת:
<b style="color: gray;">רע"ב</b> שנטמאו אחוריו. במשקין טמאין. דלשאר טהרות לא נטמא תוכו, אבל לחטאת אינו כן: <b>הזוג והענבל חיבור</b>. שאם הזה על אחד מהן, חבירו טהור. וזוג הוא הפעמון, וענבל הוא הפטיש שבפנים המכה בפעמון שעל ידו מקשקש: <b>כוש של רובן</b>. פלך שטווין בו ארבי, הוא הגמי שעושין ממנו מחצלאות: <b>לא על הכוש ולא על הפיקה</b>. כלומר לא יזה לא על זה לבדו ולא על זה לבדו, דלא הוו חיבור. אבל צריך להזות על שניהן: <b>פיקה</b>. מה שמשימין בסוף הכוש להכבידו קרוי פיקה. בלע''ז פורסל''ו: <b>ואם הזה</b>. על אחד מהן בלבד, מוזה. ורמב''ם פירש, לא על הכוש ולא על הפיקה, אלא על קנה הברזל שרגילין לתת בראש הכוש שנקרא צנורא. ועליו מזין מפני שהוא עיקר הכלי, ועולה ההזאה לכוש ולפיקה: <b>של פשתן חיבור</b>. שהפלך שטווין בו פשתן דרכו להיות הפיקה מחוברת בכוש: <b>עור של עריסה</b>. עור שמשימין בעריסה של קטן ודרכו להיות מחובר בעריסה {יח}: <b>המלבן</b>. כמין קערות של עץ חקוקות שמכניסין בו כרעי המטה שלא ירקבו מלחלוחית הארץ. ודומה לו בפרק המוכר את הבית בבבא בתרא, מלבנות של כרעי המטה: <b>אינו חיבור לא לטומאה</b>. דאם נטמא זה לא נטמא זה {כ}: <b>ולא לטהרה</b>. דאם הזה על זה לא הזה על זה: <b>הקדוחות חיבור</b>. כגון ידות הסכינים שהברזל נכנס לתוך הבית יד של עץ או של עצם ומחובר בו הוי חבור, נטמא אחד מהן נטמא חבירו, וכן אם הזה על אחד מהן הזה על חבירו. קדוחות, לשון מקדח: <b>אף החרוקות</b>. לשון ויחרקו שן (איכה ב'), כלומר אף הידות שהן חדות בראשן ומכניסן חודן בנקב שעושין בראש הכלי, כגון בית יד של רומח, אף אלו הוו חיבור. ואין הלכה כרבי יוחנן בן נורי:
<b style="color: gray;">תוי"ט</b>
{יז} <b>חיבור</b>. לטומאה ולהזיה. הר''מ. והני מילי כשמחוברים, אבל שלא בשעת חבור אם נטמא זה לא נטמא זה. תוס': {יח} <b>בטבעות</b> הקבועין בעריסה העשויין כעין פיקוח. הר''ש: {יט} <b>המלבן</b>. פירוש, דלא מחובר למטה כלל. ועתוי''ט: {כ} <b>פירוש</b>, דאם נטמאת המטה לא נטמאו הם. וכן לענין הזייה:
<h3>פרק יב - משנה ט</h3>
הַסַּלִּים שֶׁבַּקַּנְתָּל, וְהַמִּטָּה שֶׁל טַרְבָּל, וְקֶרֶן שֶׁל כְּלִיבָה, וּקְרָנִין שֶׁל יוֹצְאֵי דְרָכִים, וְשַׁלְשֶׁלֶת הַמַּפְתְּחוֹת {כב}, וּשְׁלַל הַכּוֹבְסִים, וְהַבֶּגֶד שֶׁהוּא תָפוּר בְּכִלְאַיִם, חִבּוּר לַטֻּמְאָה וְאֵינוֹ חִבּוּר לַהַזָּיָה:
<b style="color: gray;">רע"ב</b> <b>הסלים שבקנתל</b>. סלים שדרכן להוליך בהן פירות או זבלים על גבי החמור והן מחוברין זה בזה: <b>מטה של טרבל</b>. כמין עז של ברזל שדשין בו את התבואה {כא}: <b>קרן של כליבה</b>. המטה של מתים עושים לה כמין קרן של ברזל וקושרין בו המת שלא יפול. וקורים למטה של מתים כליבה, שהיא עשויה ככלוב של עופות: <b>וקרנים של יוצאי דרכים</b>. קרני בהמה וחיה שמוליכים עמהם עוברי דרכים למלאות בהן מים לשתות: <b>ושלשלת המפתחות</b>. שלשלת שתולים בה המפתחות: <b>ושלל של כובסים</b>. דרך הכובסים לשלול הבגדים זה עם זה הקטן עם הגדול בשביל שלא יאבד: <b>והבגד שהוא תפור בכלאים</b>. שתי חתיכות של בגד צמר שתפרן בחוטי פשתן וסופו להפרד משום איסור כלאים, וכן שלל של כובסים סופו להפרד, ואפילו הכי הוי חיבור לטומאה:
<b style="color: gray;">תוי"ט</b>
{כא} <b>והוא</b> כלי בעל חוליות יתרכב קצתם בקצתם. הר''מ. וכן קרנין הם בעלי חוליות: {כב} <b>המפתחות</b>. והמפתחות נעשו חבור ע''י השלשלת לטומאה ולא להזאה. וכל זה אינו אלא גזירה מדבריהם. הר''מ:
<h3>פרק יב - משנה י</h3>
כִּסּוּי מֵחַם שֶׁהוּא מְחֻבָּר לְשַׁלְשֶׁלֶת, בֵּית שַׁמַּאי אוֹמְרִים, חִבּוּר לַטֻּמְאָה וְאֵינוֹ חִבּוּר לַהַזָּיָה. בֵּית הִלֵּל אוֹמְרִים, הִזָּה עַל הַמֵּחַם, הִזָּה הַכִּסּוּי. הִזָּה עַל הַכִּסּוּי, לֹא הִזָּה הַמֵּחַם. הַכֹּל כְּשֵׁרִים לְהַזּוֹת {כג}, חוּץ מִטֻמְטוּם, וְאַנְדְּרוֹגִינוֹס, וְהָאִשָּׁה. וְתִינוֹק שֶׁאֵין בּוֹ דַעַת {כה}, הָאִשָּׁה מְסַעֲדַתוּ {כו} וּמַזֶּה, וְאוֹחֶזֶת לוֹ בַּמַּיִם וְהוּא טוֹבֵל וּמַזֶּה. אִם אָחֲזָה בְּיָדוֹ, אֲפִלּוּ בִשְׁעַת הַזָּיָה, פָסוּל:
<b style="color: gray;">רע"ב</b> <b>מיחם</b>. קומקום של נחושת שמחממים בו המים: <b>חוץ מטומטום ואנדרוגינוס</b>. לפי שהן ספק אשה, ואשה אינה כשרה להזות, דכתיב וטבל במים איש טהור, איש ולא אשה, טהור, לרבות את הקטן {כד}. והזאה יליף מטבילה דאתקוש להדדי: <b>הא</b>. שה מסעדתו. מסייעתו, כדמפרש בסיפא דאוחזת לו במים: <b>אם אחזה בידו אפילו ב</b>. שעת הזאה פסו, ל. לא מיבעיא בשעת טבילה דכי כתיב איש ולא אשה, בטבילה הוא דכתיב, אלא אפילו בשעת הזאה דלא כתיב קרא בהזאה, אפ''ה אם אחזה בידו, פסול, דגמרינן הזאה מטבילה:
<b style="color: gray;">תוי"ט</b>
{כג} <b>הכל</b>. לאתויי ערל שמתו אחיו מחמת מילה. כר' אליעזר דסבירא ליה דכשר, מידי דהוה אטבול יום שאסור ליגע בתרומה וכשר לפרה. גמרא. אלא דקשה, דבפרק ה' משנה ד' כתבתי דטומטום פסול לקדש שהוא ספק ערל ואם הסברא לפוסלו לקידוש כי טמא יפסול נמי להזאה, ואי יש לדמות לטבול יום, אפילו לקידוש נמי יוכשר, והכי מוכח בגמרא. ועוד קשה לימא דהכא לאתויי אשה לר' יהודה, ולרבנן קטן, כמו התם. ונראה דמתניתין דהכא ודהתם פליגי. ועתוי''ט: {כד} <b>דכיון</b> דבקידוש מכשירים זר ואשה [עיין פרק ה' משנה ד' בהר''ב] על כרחך הכא לאו לאכשורי זר ואשה ולמפסל קטן, דאם כן לכתוב סתם ולקח אזוב וטבל במים והזה, אלא על כרחך למדרש איש ולא אשה. רש''י. ולר' יהודה דפליג התם בקידוש פ, ליג נמי הכא, דכיון דלדידיה אשה פסולה בקידוש וקטן כשר, אתא האי למימרא איפכא, דאם לא כן לשתוק מיניה: {כה} <b>שאין</b> כו'. דהא הזיה צריכה כוונה [כדלעיל משנה ג'], הלכך לא מרבינן אלא קטן שיש בו דעת. וממילא דלקידוש דממעטינן קטן [פרק ה' משנה ד'] גם יש בו דעת פסול, דכולה פרשתא מ. טמע זה מוציא מיד משמע. וצריך לומר דמה שכתב הר''ב לעיל יצאו חרש שוטה וקטן שאין בהם דעת, רוצה לומר דמסתמא אין בהם דעת ולכן פסלן הכתוב, ואפילו משכחת נמי קטן שיש בו דעת לא חילק, אבל הבא אי אפשר לומר, לא חילק ומרבי אף לאין בו דעת, דלא עדיף מגדול שצריך כוונה. ועתוי''ט: {כו} <b>האשה</b> כו'. לשון הר''מ, קטן שיש בו דעת האשה מסעדתו. וכן כתבו התוס'. ונקטי מלתא דשכיחא. ולאו דוקא, דהוא הדין לגדול:
<h3>פרק יב - משנה יא</h3>
טָבַל אֶת הָאֵזוֹב בַּיּוֹם וְהִזָּה בַּיּוֹם, כָּשֵׁר {כז}. בַּיּוֹם וְהִזָּה בַּלַיְלָה, בַּלַּיְלָה וְהִזָּה בַּיּוֹם, פָּסוּל. אֲבָל הוּא עַצְמוֹ טוֹבֵל בַּלַּיְלָה וּמַזֶּה בַּיּוֹם, שֶׁאֵין מַזִּין עַד שֶׁתָּנֵץ הַחַמָּה. וְכֻלָּן {כח} שֶׁעָשׂוּ מִשֶּׁעָלָה עַמּוּד הַשַּׁחַר, כָּשֵׁר:
<b style="color: gray;">רע"ב</b> <b>ביום והזה בלילה פסול</b>. דכתיב והזה הטהור על הטמא ביום השלישי וביום השביעי, ביום ולא בלילה. ואתקש טבילה להזאה, דכתיב וטבל במים איש טהור והזה, מה הזאה ביום אף טבילת אזוב ביום: <b>טובל בלילה ומזה ביום</b>. היכא דשהה טבילתו ולא הזה ביום השביעי, כשבא להזות בשמיני או בתשיעי ועשירי יכול להקדים טבילה להזאה. אבל הטובל בשביעי כמצותו, מזה תחלה ואח''כ טובל, דכתיב וחטאו ביום השביעי והדר וכבס בגדיו ורחץ במים: <b>משעלה עמוד השחר כשר</b>. דמשם ואילך הוא יום, דכתיב (בנחמיה ד,) ואנחנו עושים במלאכה וחצים מחזיקים ברמחים מעלות השחר עד צאת הכוכבים, וכתיב (שם) והיה לנו הלילה משמר והיום מלאכה:
<b style="color: gray;">תוי"ט</b>
{כז} <b>כשר</b>. משום דבעי למתני סיפא פסול,, תני הכא כשר. אי נמי, אפילו שהה בינתיים הרבה. ועתוי''ט:
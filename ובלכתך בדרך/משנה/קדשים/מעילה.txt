<h1>משנה - מעילה</h1>

<h2>פרק א</h2>
<h3>פרק א - משנה א</h3>
קָדְשֵׁי קָדָשִׁים {א} שֶׁשְּׁחָטָן בַּדָּרוֹם, מוֹעֲלִין בָּהֶן. שְׁחָטָן בַּדָּרוֹם וְקִבֵּל דָּמָן בַּצָּפוֹן, בַּצָּפוֹן וְקִבֵּל דָּמָן בַּדָּרוֹם, שְׁחָטָן בַּיּוֹם וְזָרַק בַּלַּיְלָה, בַּלַּיְלָה וְזָרַק בַּיּוֹם, אוֹ שֶׁשְּׁחָטָן חוּץ לִזְמַנָּן וְחוּץ לִמְקוֹמָן {ו}, מוֹעֲלִין בָּהֶן. כְּלָל אָמַר רַבִּי יְהוֹשֻׁעַ, כֹּל שֶׁהָיָה לָהּ שְׁעַת הֶתֵר לַכֹּהֲנִים, אֵין מוֹעֲלִין בָּהּ. וְשֶׁלֹא הָיָה לָהּ שְׁעַת הֶתֵּר לַכֹּהֲנִים, מוֹעֲלִין בָּהּ. אֵיזוֹ הִיא שֶׁהָיָה לָהּ שְׁעַת הֶתֵר לַכֹּהֲנִים, שֶׁלָּנָה, וְשֶׁנִּטְמְאָה, וְשֶׁיָּצְאָה. אֵיזוֹ הִיא שֶׁלֹא הָיָה לָהּ שְׁעַת הֶתֵּר לַכֹּהֲנִים, שֶׁנִּשְׁחֲטָה חוּץ לִזְמַנָּהּ, חוּץ לִמְקוֹמָהּ {ז}, וְשֶׁקִּבְּלוּ פְסוּלִין {ח} וְזָרְקוּ אֶת דָּמָהּ:
<b style="color: gray;">רע"ב</b> <b>קדשי קדשים ששחטן בדרום</b>. אע''פ שדינן להשחט בצפון {ב}, לא תימא כמאן דחנקינהו דמו והוו כקדשים שמתו שיצאו ידי מעילה דבר תורה, קמשמע לן דקדשים שמתו לא חזו כלל {ג}, אבל דרום נהי דאינו ראוי לקדשי קדשים אבל ראוי הוא לקדשים קלים הלכך מועלין בהן {ד}, ומי שנהנה מהם שוה פרוטה מביא קרבן מעילה. ולא בלבד כי נשחטו בדרום וקבל דמן בצפון הוא דמועלין בהן משום דעיקר עבודה בצפון הוי [כדין], דמקבלה ואילך מצות כהונה, אלא אפילו שחטן בצפון וקבל דמן בדרום, אף על גב דעיקר עבודה הויא בדרום שלא כדין, אפילו הכי מועלין בהן {ה}: <b>וזרק דמן בלילה</b>. אע''ג דלילה לאו זמן הקרבה, מועלין בהן: <b>בלילה וזרק דמן ביום</b>. האי כל שכן הוא דמועלין, דהא זרק ביום דעיקר עבודה הוא. אלא זו ואין צריך לומר זו קתני: <b>או ששחטן</b>. בצפון, וחשב עליהן לאכלן חוץ לזמנן שהוא פגול שיש בו כרת, או חוץ למקומן שהוא פסול שאין בו כרת, מועלים בהן: <b>כלל אמר ר' יהושע כל שהיה לה שעת היתר לכהנים</b>. אע''ג דשוב נפסלה ואין רשאים לאכלן, אפילו הכי אין מועלין בהן: <b>שלנה</b>. לאחר זריקה, או שנטמאה או שיצאה חוץ לעזרה לאחר זריקה. אע''ג דאינה ראויה לכהנים, כיון דהיה לה שעה אחת היתר קודם שלנה, אין מועלים בה, דלאו קדשי ה' קרינן בה, דהא חזו לכהנים: <b>ושקבלו פסולים וזרקו את דמה</b>. קבלו פסולים את דמה אע''פ שזרקוהו כשרים, או שזרקוהו פסולים אע''פ שקבלוהו כשרים. ואם לאחר שקבלו פסולים את הדם וזרקוהו, חזרו כשרים וקבלו שאר דם הנפש וזרקוהו, הרי זריקת הכשרים מועלת ומתרת הבשר לכהנים ואין בו משום מעילה. והני מילי שאר פסולים חוץ מן הטמא, אבל טמא שקבל את הדם וזרקו, אע''פ שחזרו כשרים וקבלו שאר דם הנפש וזרקוהו, אין לבשר שעת היתר ומועלים בו, שהטמא הואיל וראוי לעבודת צבור, שקרבן צבור דוחה את הטומאה, כשזרק הדם נעשה שאר הדם שיריים ושוב אין זריקת הכשרים מועלת להתיר הבשר, ואין לך בפסולים מי שעושה הדם שיריים אלא הטמא בלבד:
<b style="color: gray;">תוי"ט</b>
{א} <b>קדשי</b> קדשים. כגון חטאת ואשם ושלמי צבור שיש בהן מעילה עד שיהא בהן שעת היתר לכהנים דהיינו לאחר זריקה. דעד שעת זריקה מיקרי קדשי ה' ובאימורין אף לאחר זריקה. אבל בקדשים קלים אין בהן מעילה עד לאחר זריקה שאז הוברר חלק גבוה. ואז יש מעילה באימוריהם. תוס': {ב} <b>גמרא</b>. דליכא למימר דהא קמ''ל דזריקה לא מהני בהו לאפוקי מידי מעילה. דהא פשיטא היא. כיון שהזריקה בפסול דלא מהני ולא מידי. תום': {ג} <b>לא</b> לגבוה ולא להדיוט דאין פודים את הקדשים להאכילן לכלבים. רש''י. וז''ל התוס' דכיון שהולכין לאבוד לא איקרו קדשי ה': {ד} <b>גמ'</b>. ולפי זה משמע דמועלין דברי תורה. ועתוי''ט: {ה} <b>אבל</b> שחטן בדרום וקבל דמן בדרום בהא לא מיירי מתני' ואע''ג דהוי רבותא טפי משום דמסתמא כיון דשמעינן חדא לריעותא ה''ה בתרתי. ועתוי''ט: {ו} <b>חוץ</b> כו'. דלב''ע אם עלו לא ירדו. ועתוי''ט: {ז} <b>חוץ</b> כו'. וה''ה לכל הני דתניא ברישא. שחטה בדרום או בלילה שלא היה לה שעת היתר לכהנים. וה''ט דנקט הני תרין דחוץ כו' טפי מכל הני דתרי בריש' דמועלין בהן. דהני תרי אתקיש אהדדי ומחד קרא נפקי מואם האכל יאכל. רש''י: {ח} <b>ושקבלו</b> כו'. והה''נ להא דתני ברישא:
<h3>פרק א - משנה ב</h3>
בְּשַׂר קָדְשֵׁי קָדָשִׁים שֶׁיָּצָא לִפְנֵי זְרִיקַת דָּמִים, רַבִּי אֱלִיעֶזֶר אוֹמֵר, מוֹעֲלִין בּוֹ, וְאֵין חַיָּבִין עָלָיו מִשּׁוּם פִגּוּל נוֹתָּר וְטָמֵא. רַבִּי עֲקִיבָא אוֹמֵר, אֵין מוֹעֲלִין בּוֹ, אֲבָל חַיָּבִין עָלָיו מִשּׁוּם פִּגּוּל נוֹתָר וְטָמֵא. אָמַר רַבִּי עֲקִיבָא, וַהֲרֵי הַמַּפְרִישׁ חַטָּאתוֹ וְאָבְדָה וְהִפְרִישׁ אַחֶרֶת תַּחְתֶּיהָ, וְאַחַר כָּךְ נִמְצֵאת הָרִאשׁוֹנָה וַהֲרֵי שְׁתֵּיהֶן עוֹמְדוֹת, לֹא כְשֵׁם שֶׁדָּמָהּ פּוֹטֵר אֶת בְּשָׂרָהּ, כָּךְ הוּא פוֹטֵר אֶת בְּשַׂר חֲבֶרְתָּהּ. וְאִם פָּטַר דָּמָהּ אֶת בְּשַׂר חֲבֶרְתָּהּ מִן הַמְּעִילָה, דִּין הוּא שֶׁיִּפְטוֹר אֶת בְּשָׂרָהּ:
<b style="color: gray;">רע"ב</b> <b>בשר קדשי קדשים שיצא לפני זריקת דמים</b>. ואחר כך נכנס ואחר כך זרק את הדם: <b>ר' אליעזר אומר מועלים בו</b>. אע''פ שזרק את הדם. דסבירא ליה לרבי אליעזר דזריקה לא מהני ליוצא לאפוקי מידי מעילה: <b>ואין חייבין עליו משום פגול נותר וטמא</b>. הואיל ויצא. דזריקה כשרה קא קבעה לפגול, ולא פסולה {ט}: <b>רבי עקיבא</b>. סבר אין מועלים בו. דקסבר דזריקה מהניא ליוצא לאפוקי ממעילה {י}: <b>אבל חייבין כו'</b>. אבל, לשון ברם, כמו באמת. וכי אמר רבי עקיבא דזריקה מהני ליוצא, כגון שיצא מקצת הבשר ולא כולו, דמגו דמהניא לההוא מקצת שבפנים, מהניא נמי לההוא מקצת שיצא חוץ. והלכה כר' עקיבא: <b>אמר ר' עקיבא והרי המפריש חטאתו ואבדה</b>. השתא מייתי ראיה למאי דקאמר דזריקה מועלת ליוצא: <b>והרי שתיהן עומדות</b>. שחוטות ונתקבל דמן בשתי כוסות וזרק דמה של אחת מהן: <b>לא כשם שדמה</b>. של אותה: פוטר את בשרה, מן המעילה: כך הוא פוטר את בשר חברתה שלא נזרק דמה, מן המעילה, הואיל והיה יכול לזרוק דמה של איזו שירצה: <b>ואם פוטר דמה את בשר חברתה מן המעילה</b>. אע''ג דפסולה היא, דמותר חטאת היא. אינו דין שיפטר בשרה של עצמה, אע''פ שנפסלה ביוצא. ולא אמר ר' עקיבא כשם שדמה פוטר את בשרה כך הוא פוטר את בשר חברתה, אלא כששחט שתי החטאות כאחת {יא}, לפי שאם רצה מזה זורק רצה מזה זורק, אבל בזה אחר זה לא אמר ר' עקיבא שיהיה דמה פוטר בשר חברתה:
<b style="color: gray;">תוי"ט</b>
{ט} <b>דהוי</b> כמו שלא נזרק עליהם הדם ולא קרבו כל מתיריו. ומשום נותר דאין נותר אלא בבשר הראוי לאכילה בתוך זמנו. ומשום טומאת הגוף כדאמרינן במנחות הניתר לטהורין חייבין עליו משום טומאה ושאינו כו' אין חייבין עליו משום טומאה. וילפינן להו מקרא. רש''י. ועתוי''ט: {י} <b>ולא</b> למשרייה לאכילה כמ''ש בס''פ: {יא} <b>כגון</b> ששחטו ב' כהנים כאחד. רש''י:
<h3>פרק א - משנה ג</h3>
אֵמוּרֵי קָדָשִׁים קַלִּים שֶׁיָּצְאוּ לִפְנֵי זְרִיקַת דָּמִים, רַבִּי אֱלִיעֶזֶר אוֹמֵר, אֵין מוֹעֲלִין בָּהֶן, וְאֵין חַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא. רַבִּי עֲקִיבָא אוֹמֵר, מוֹעֲלִין {יג} בָּהֶן, וְחַיָּבִין {טו} (עֲלֵיהֶן) מִשּׁוּם פִּגּוּל נוֹתָר וְטָמֵא:
<b style="color: gray;">רע"ב</b> <b>אימורי קדשים קלים</b>. אין מועלים באימורי קדשים קלים אלא לאחר זריקת דמים, כדאמרינן בשלהי פרקין. ואם יצאו לפני זריקת דמים: <b>ר' אליעזר אומר אין מועלין בהן</b>. דכי היכי דאית ליה לר' אליעזר דאין זריקה מועלת ליוצא לאפוקי בשר קדשי קדשים ממעילה, הכי נמי אין מועלת ליוצא להביא אימורי קדשים קלים לידי מעילה {יב}. וכי היכי דאית ליה לר' עקיבא דזריקה מועלת ליוצא לאפוקי בשר קדשי קדשים מידי מעילה, מועלת נמי ליוצא {יד} להביא אימורי קדשים קלים לידי מעילה:
<b style="color: gray;">תוי"ט</b>
{יב} <b>וצריכי</b> דאי אתמר בקק''ד ה''א בהא קאמר ר''א כו'. ועתוי''ט: {יג} <b>מועלין</b> כו'. ואע''ג דאיתנהו אבראי. דאי הדר עיילינהו. כ''ע לא פליגי. עתוי''ט: {יד} <b>ונר'</b> מהר''מ דא''צ כאן יצא מקצת. ועתוי''ט: {טו} <b>וחייבין</b> כו'. נ''ל דלא עדיף מבשר היוצא. דלא אמר ר''ע דזריקה מועלת לאכילה. עתוי''ט:
<h3>פרק א - משנה ד</h3>
מַעֲשֵׂה דָמִים בְּקָדְשֵׁי קָדָשִׁים, לְהָקֵלּ וּלְהַחְמִיר. וּבְקָדָשִׁים קַלִּים, כֻּלָּן לְהַחְמִיר. כֵּיצַד, קָדְשֵׁי קָדָשִׁים לִפְנֵי זְרִיקַת דָּמִים, מוֹעֲלִין בָּאֵמוּרִין וּבַבָּשָׂר. לְאַחַר זְרִיקַת דָּמִים, מוֹעֲלִים בָּאֵמוּרִים וְאֵין מוֹעֲלִין בַּבָּשָׂר. עַל זֶה וְעַל זֶה, חַיָּבִין מִשּׁוּם פִּגּוּל נוֹתָר וְטָמֵא. וּבְקָדָשִׁים קַלִּים כֻּלָּן לְהַחְמִיר כֵּיצַד, קָדָשִׁים (קַלִּים) לִפְנֵי זְרִיקַת דָּמִים, אֵין מוֹעֲלִין לֹא בָאֵמוּרִין וְלֹא בַבָּשָׂר. לְאַחַר זְרִיקַת דָּמִים, מוֹעֲלִין בָּאֵמוּרִין וְאֵין מוֹעֲלִין בַּבָּשָׂר {יז}. עַל זֶה וְעַל זֶה, חַיָּבִין מִשּׁוּם פִּגּוּל נוֹתָר וְטָמֵא. נִמְצָא, מַעֲשֵׂה דָמִים בְּקָדְשֵׁי קָדָשִׁים, לְהָקֵל וּלְהַחְמִיר. וּבְקָדָשִׁים קַלִּים, כֻּלּוֹ לְהַחְמִיר:
<b style="color: gray;">רע"ב</b> <b>מעשה דמים</b>. זו זריקת הדם: <b>ואין מועלין בבשר</b>. לאחר זריקת דמים אין מועלין בבשר, דכבר יש בו שעת היתר לכהנים {טז}. והיינו להקל, דמשום זריקת דמים אתיא ליה קולא דאין מועלין בו: <b>ועל זה ועל זה</b>. בין על האימורין בין על הבשר לאחר זריקה: <b>חייבין משום פגול</b>. אם פיגל באחת מארבע עבודות. דזריקה קובעת בפגול וקבעה נמי לנותר וטמא. והיינו להחמיר: <b>ובקדשים קלים</b>. לאחר זריקה: <b>כולו להחמיר</b>. דמועלין באימורים, דכבר חזו לגבוה וקדשים נינהו ולא ממון בעלים: <b>ועל זה ועל זה</b>. בין על האימורים בין על הבשר חייבין עליו משום פגול נותר וטמא. והיינו כולו להחמיר:
<b style="color: gray;">תוי"ט</b>
{טז} <b>לפי</b> שקק''ד הנאמרי' כאן. הן החטאת והאשם שאוכלים אותן הכהנים. אבל העולה מועלין בבשר' ואפי' לאחר זריקה. הר''מ: {יז} <b>ואין</b> כו'. ואע''ג דאף קודם זריקה אין בו מעילה קתני למידק הא אסורא איכא ומיירי ביוצא. ולמימרא דלא אמר ר''ע דזריקה מועלת ליוצא ולהתירו באכילה גמ':
<h2>פרק ב</h2>
<h3>פרק ב - משנה א</h3>
חַטַּאת הָעוֹף {א}, מוֹעֲלִין בָּהּ מִשֶּׁהֻקְדָּשָׁה {ב}. נִמְלְקָה, הֻכְשְׁרָה {ג} לְהִפָּסֵל בִּטְבוּל יוֹם וּבִמְחֻסַּר כִּפּוּרִים וּבַלִּינָה {ד}. הֻזָּה דָמָהּ, חַיָּבִין עָלֶיהָ מִשּׁוּם פִּגּוּל נוֹתָר וְטָמֵא, וְאֵין בָּהּ מְעִילָה {ה}:
<b style="color: gray;">רע"ב</b> <b>חטאת העוף</b>. הוכשרה ליפסל. כלומר משנמלקה נתוספה בה קדושה, שהיא נפסלת אם נגע בה טבול יום או מחוסר כפורים. ודוקא נפסלת בטבול יום. אבל לא מיטמאה לטמא אחרים, שכשם שטבול יום פוסל את התרומה כך הוא פוסל את הקודש: <b>הוזה דמה חייבין עליה משום פגול</b>. דהזאה של חטאת העוף במקום זריקה דבהמה קאי, דהזאה קובעת פגול כשחשב בו קודם לכן כמו זריקת דם בבהמה, ושוב יש בו איסור נותר וטמא: <b>ואין בה מעילה</b>. דכיון דהוזה דמה יש [בה] היתר לכהנים:
<b style="color: gray;">תוי"ט</b>
{א} <b>חטאת</b> כו'. עד השתא איירי בדין פסולי קדשים מתי ימעלו בהם. ומכאן ואילך איירי בכשרי'. תוס'. ועתוי''ט: {ב} <b>משהוקדש'</b>. בפה אפי' אם נהנה ממנה מחיים. כגון שמכר' להוציאה לחולין. רש''י: {ג} <b>הוכשר'</b>. כל מה מה שאמר בזה הפרק הכשר. רצה לומר הכנה לדברים שעתידים לזכור אותם. לא ענין הכשר טומאה הנזכר בכל מקום. ודע זה. ולא יטעך שתוף הענין. הר''מ: {ד} <b>ובלינה</b>. בלינת דם בשקיע' החמ' א''נ בלינ' בשר ליו' וליל'. ועתוי''ט. ולא קתני וביוצא רמתני' ר''ע היא ולדידיה הזייה מהני ליה ליוצא ומדלא פסיק לי' לא קתני: {ה} <b>ואין</b> כו'. לפי שאין בחטאת העוף אימורי' רק כולה לכהנים כבשר חטאת. הר''מ. ועי' ס''פ דלעיל:
<h3>פרק ב - משנה ב</h3>
עוֹלַת הָעוֹף, מוֹעֲלִין בָּהּ מִשֶּׁהֻקְדָּשָׁה. נִמְלְקָה, הֻכְשְׁרָה לְהִפָּסֵל בִּטְבּוּל יוֹם וּבִמְחֻסַּר כִּפּוּרִים וּבַלִּינָה. מִצָּה דָמָהּ, חַיָּבִין עָלֶיהָ מִשּׁוּם פִּגּוּל נוֹתָר וְטָמֵא, וּמוֹעֲלִין בָּהּ עַד שֵׁתֵּצֵא לְבֵית הַדֶּשֶׁן:
<b style="color: gray;">רע"ב</b> <b>מיצה דמה</b>. מיצוי דעולת העוף קאי במקום זריקת הבהמה והזאה דחטאת העוף. דבעולת העוף כתיב ונמצה דמו: <b>עד שתצא לבית הדשן</b>. דכיון דכולה כליל ולית בה שעת היתר לבסוף, לעולם מועלין בה עד שתשרף כולה ותנטל מעפרה תרומת הדשן {ו} כדכתיב (ויקרא ו') והרים את הדשן אשר תאכל האש:
<b style="color: gray;">תוי"ט</b>
{ו} <b>ושוב</b> כיון שנעשית מצותו אין מועלין בו' רש''י. כלו' דלא אקרו עוד קדשי ה'. ועד. שתצא. עד שתראה. גמ' פרש''י אחר שהרים כו' אותו הנשאר ראוי ועומד להוצאת הדשן:
<h3>פרק ב - משנה ג</h3>
פָּרִים הַנִּשְׂרָפִין וּשְׂעִירִים הַנִּשְׂרָפִין, מוֹעֲלִין בָּהֶן מִשֶּׁהֻקְדָּשׁוּ. נִשְׁחֲטוּ, הֻכְשְׁרוּ לְהִפָּסֵל בִּטְבוּל יוֹם וּבִמְחֻסַּר כִּפּוּרִים, וּבַלִּינָה. הֻזָּה דָמָן, חַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא, וּמוֹעֲלִין בָּהֶן בְּבֵית הַדֶּשֶׁן עַד שֶׁיֻּתַּךְ הַבָּשָׂר:
<b style="color: gray;">רע"ב</b> <b>פרים הנשרפים</b>. אין בהן לכהנים היתר כלל: <b>הוזה דמן כו'</b>. הזאת דמן קובעתן לפגול לענוש כרת האוכל מהן אם חישב עליהם בשעת שחיטה {ז} להקטיר אימוריהן חוץ לזמנן, וכיון דלית בהו היתר לכהנים, מועלין בהן בבית הדשן חוץ למחנה היכא דנשרפו אם נהנה מהן: <b>עד שיותך הבשר</b>. כלומר שיהיה נשרף ונעשה פחמים {ח}. אבל לאחר שניתך, שוב אין בו מעילה, שאין לך דבר שנעשית מצותו ומועלים בו {ט}:
<b style="color: gray;">תוי"ט</b>
{ז} <b>וה''ה</b> בשאר העבודות: {ח} <b>שיותך</b>. גזור מן תוך. ר''ל עד שיעשה הבשר חלול ויתהפכו חלקיו באש עד שידמה לספוג הים. וענין זה יהיה בבשר אחר שישרף לגמרי. הר''מ. ועספי''ב דזבחים. וצ''ל דכאן גר' שיתוך. ועתוי''ט: {ט} <b>והרי</b> תרומת הדשן שנעשית מצותו ויש בו מעילה כו' משום דהוו ת''ה ועגלה ערופה. ב' כתובין הבאין כא' ואין מלמדין. ולמ''ד מלמדים תרי מיעוטי הערופה (ה''א קמייתא) ושמו (וי''ו בתראי) הני אין מידי אחריני לא. גמ':
<h3>פרק ב - משנה ד</h3>
הָעוֹלָה מוֹעֲלִין בָּהּ מִשֶּׁהֻקְדָּשָׁה. נִשְׁחֲטָה, הֻכְשְׁרָה לְהִפָּסֵל בִּטְבוּל יוֹם וּבִמְחֻסַּר כִּפּוּרִים וּבַלִינָה. נִזְרַק דָּמָהּ, חָיָּבִין עָלֶיהָ מִשּׁוּם פִּגּוּל נוֹתָר וְטָמֵא, וְאֵין מוֹעֲלִין (בְּעוֹרָהּ), אֲבָל מוֹעֲלִין בַּבָּשָׂר עַד שֶׁיֵּצֵא {יא} לְבֵית הַדָּשֶׁן:
<b style="color: gray;">רע"ב</b> <b>ואין מועלין בעורה</b>. דלכהנים היא, כדכתיב (שם ז,) עור העולה אשר הקריב לכהן לו יהיה: <b>אבל מועלין בבשר</b>. כל זמן שהוא נשרף על גבי המזבח. דכליל הוא: <b>עד שתצא לבית הדשן</b>. שמרימים כל האפר {י} מעל המזבח ומשליכים אותו לבית הדשן. ושוב אין בה מעילה, שכבר נעשית מצותה:
<b style="color: gray;">תוי"ט</b>
{י} <b>הר''מ</b>. ולעיל מ''ב כ' עד שתנטל מאפר וכן פירש''י כו'. ופלוגתא דרב ור''י היא. והר''מ מפ' כר''י. ורש''י מפ' כרב והר''ב תפס שניהן ולא דק: {יא} <b>שיצא</b> מוסב על הבשר. שהוא ל' זכר. והר''ב העתיק עד שתצא ומוסב על העולה שהיא ל' נקבה. כדכתיב ונתח אותה לנתחיה:
<h3>פרק ב - משנה ה</h3>
חַטָּאת וְאָשָׁם וְזִבְחֵי שַׁלְמֵי צִבּוּר, מוֹעֲלִין בָּהֶן מִשֶּׁהֻקְדָּשׁוּ. נִשְׁחֲטוּ, הֻכְשְׁרוּ לְהִפָּסֵל בִּטְבוּל יוֹם וּבִמְחֻסַּר כִּפּוּרִים וּבַלִּינָה. נִזְרַק דָּמָן, חַיָּבִין עֲלֵיהֶם מִשּׁוּם פִּגּוּל וְנוֹתָר וְטָמֵא. אֵין מוֹעֲלִין בַּבָּשָׂר, אֲבָל מוֹעֲלִין בָּאֵמוּרִים עַד שֶׁיֵּצְאוּ לְבֵית הַדָּשֶׁן:
<b style="color: gray;">רע"ב</b> <b>אין מועלין בבשר</b>. דהא יש בו היתר לכהנים, דבשר חטאת ואשם וזבחי שלמי צבור, נאכל לכהנים: <b>אבל מועלין באימורים</b>. שאין בהן היתר לכהנים:
<b style="color: gray;">תוי"ט</b> <b>.אין</b> פירוש למשנה זו
<h3>פרק ב - משנה ו</h3>
שְׁתֵּי הַלֶּחֶם מוֹעֲלִין בָּהֶן מִשֶּׁהֻקְדָּשׁוּ. קָרְמוּ בַתַּנּוּר, הֻכְשְׁרוּ לְהִפָּסֵל בִּטְבוּל יוֹם וּבִמְחֻסַּר כִּפּוּרִים וְלִשְׁחוֹט עֲלֵיהֶם אֶת הַזָּבַח {יג}. נִזְרַק דָּמָן שֶׁל כְּבָשִׂים, חַיָּבִין עֲלֵיהֶן מִשּׁוּם פִּגּוּל נוֹתָר וְטָמֵא, וְאֵין בָּהֶן מְעִילָה {יד}:
<b style="color: gray;">רע"ב</b> <b>שתי הלחם</b>. שמביאין בעצרת: <b>קרמו פני הלחם בתנור</b>. היינו תחילת תיקונן, וההיא קרימה בתנור חשיבא הכשר ליפסל בטבול יום ומחוסר כיפורים כשחיטה דקדשי קדשים. והכא לא גרסינן ובלינה, משום דשתי הלחם נאפות מערב יום טוב שאין אפייתן דוחה את היו''ט {יב} ונאכלות למחר ביום טוב. והוכשרו לשחוט עליהן את הזבח, דכיון דקרמו פניה קרויה לחם: <b>ואין בהן מעילה</b>. שיש בהן שעת היתר לכהנים וכבר נעשית מצותן:
<b style="color: gray;">תוי"ט</b>
{יב} רש''י. אבל התו' כ' דשפיר גרסי' דמדקתני קרמו בתנור הוכשרו ליפסל כו' אלמא דאית לי' דתנור מקדש. א''כ על כרחך לינה פסלה ונאפות בשבת. והא דתנן בספי''א דמנחות דנאפות מערב יו''ט אית לי' דתנור אינו מקדש. עתוי''ט: {יג} <b>הזבח</b> כו'. דשחיטת הכבשים מקדשתן ומפגלתן כדאי' במ''ב פ''ב דמנחות: {יד} <b>ואין</b> כו'. פי' התוס' דכיון שאינן גוף הזבח ליכא לפרושי כמו באינך דאין מועלין בהן. הא איסורא איכא. וביוצא ואליבא דר''ע. וכן צ''ל בלחם הפנים:
<h3>פרק ב - משנה ז</h3>
לֶחֶם הַפָּנִים מוֹעֲלִין בּוֹ מִשֶּׁהֻקְדָּשׁ. קָרַם בַּתַּנּוּר, הֻכְשַׁר לְהִפָּסֵל בִּטְבוּל יוֹם וּבִמְחֻסַּר כִּפּוּרִים, וּלְהִסָּדֵר עַל גַּבֵּי הַשֻּׁלְחָן. קָרְבוּ הַבָּזִיכִין, חַיָּבִין עָלָיו מִשּׁוּם פִּגּוּל {טו} נוֹתָר וְטָמֵא, וְאֵין בָּהֶן מְעִילָה:
<b style="color: gray;">רע"ב</b> <b>לחם הפנים</b>. הכא נמי לא גרסינן ביה ליפסל בלינה, שהרי נאפה בערב שבת ואינו נאכל עד לשבת האחרת: <b>קרבו בזיכים</b>. היינו מכשיריו, שבשבת בשעת סילוק הלחם היו מקריבין הבזיכין של לבונה: <b>ואין בו מעילה</b>. שהותר לכהנים ונעשית מצותו:
<b style="color: gray;">תוי"ט</b>
{טו} <b>פגול</b>. שאם חשב בשעת הקטרת הבזיכין הריני טקטיר ע''מ לאכול חוץ לזמנו הוקבע הלחם בפיגול. דכי היכי דזריקת דם בבהמה כו':
<h3>פרק ב - משנה ח</h3>
הַמְּנָחוֹת מוֹעֲלִים בָּהֶן מִשֶּׁהֻקְדָּשׁוּ. קָדְשׁוּ בַכֶּלִי, הֻכְשְׁרוּ לְהִפָּסֵל בִּטְבוּל יוֹם וּבִמְחֻסַּר כִּפּוּרִים וּבַלִּינָה. קָרַב הַקֹּמֶץ, חַיָּבִין עָלָיו מִשּׁוּם פִּגּוּל נוֹתָר וְטָמֵא. וְאֵין מוֹעֲלִין בַּשִּׁירַיִם, אֲבָל מוֹעֲלִים בַּקֹּמֶץ, עַד שֶׁיֵּצֵא לְבֵית הַדָּשֶׁן:
<b style="color: gray;">רע"ב</b> <b>המנחות מועלין בהן משהוקדשו</b>. בקדושת פה: <b>ואין מועלין בשיריים</b>. שיש בהן היתר לכהנים: <b>אבל מועלין בקומץ</b>. עד שישרף כולו ויצא לבית הדשן כדין אימורי חטאת ואשם. ולאחר כן אין מועלין בו, דהא נעשית מצותו:
<b style="color: gray;">תוי"ט</b> <b>.אין</b> פירוש למשנה זו
<h3>פרק ב - משנה ט</h3>
הַקֹּמֶץ, וְהַלְּבוֹנָה, וְהַקְּטֹרֶת, וּמִנְחַת כֹּהֲנִים, וּמִנְחַת כֹּהֵן מָשִׁיחַ, וּמִנְחַת נְסָכִין, מוֹעֲלִין בָּהֶן מִשֶּׁהֻקְדָּשׁוּ. קָדְשׁוּ בַכֶלִי {טז}, הֻכְשְׁרוּ לְהִפָּסֵל בִּטְבוּל יוֹם וּבִמְחֻסַּר כִּפּוּרִים וּבַלִּינָה, וְחַיָּבִין עֲלֵיהֶן מִשּׁוּם נוֹתָר וּמִשּׁוּם טָמֵא, וּפִגּוּל אֵין בָּהֶן. זֶה הַכְּלָל, כֹּל שֶׁיֶּשׁ לוֹ מַתִּירִין, אֵין חַיָּבִין עָלָיו מִשּׁוּם פִּגּוּל נוֹתָר וְטָמֵא, עַד שֶׁיִּקְרְבוּ מַתִירָיו. וְכֹל שֶׁאֵין לוֹ מַתִּירִין, כֵּיוָן שֶׁקָּדַשׁ בַּכֶּלִי, חַיָּבִין עָלָיו מִשּׁוּם נוֹתָר וּמִשּׁוּם טָמֵא, וּפִגּוּל אֵין בּוֹ:
<b style="color: gray;">רע"ב</b> <b>ומנחת נסכים</b>. מנחה הבאה עם הזבח שאין בה שיריים. וכל הני כליל נינהו: <b>משהוקדשו</b>. קדושת פה בעלמא: <b>ופגול אין בהן</b>. לפי שאין להם מתירין ואין פגול נוהג אלא בדבר שקרבו מתיריו כדלקמן: <b>כל שיש לו מתירין</b>. כגון שלמים וחטאות ואשמות, דדמן מתיר אימורים למזבח והבשר לכהנים. או דבר שיש לו מתירין למזבח בלבד, כגון עולת העוף ופרים הנשרפים, שדמן מתירן למזבח בלבד {יז}, וכגון שתי הלחם דדמן של כבשים הוו מתיריהן, ולחם הפנים דבזיכים הוו מתירין, וכגון מנחות דיש להן היתר בקומץ. כל הני אין חייבים עליהם משום פגול ונותר וטמא עד שיקרבו מתירין. דהכי כתיב גבי פיגול לא ירצה, ואמרינן כהרצאת כשר כך הרצאת פסול. ונותר וטמא יליף מפיגול במסכת זבחים בפרק כל הזבחים: <b>וכל דבר שאין לו מתירין</b>. כי הני הקומץ והלבונה דהן עצמן מתירין הן ואין מתיר אותם שום דבר אחר: <b>חייב עליה משום נותר וטמא</b>. משום טמא מרבינן להו, מדכתיב (ויקרא כ''ב) כל איש אשר יקרב מכל זרעכם אל הקדשים אשר יקדישו בני ישראל לה' וטומאתו עליו ונכרתה {יח}, בכל הקדשים הכתוב מדבר לחייב עליה משום טמא. ונותר יליף מטמא:
<b style="color: gray;">תוי"ט</b>
{טז} בכלי. לא נקט בכלי משום קומץ. דמעיקר' נמי קודם שנתן הקומץ בכלי לקדשו. הוכשר ליפסל בטבול יום שקידש בכלי ראשון עם כל המנחה כולה קודם שקמץ. אלא אגב הנך דלעיל נקט לי'. תוס': {יז} <b>לא</b> למזבח בלבד דפרים הנשרפים עד שיתוך הבשר בבית הדשן מועלין בהן. ואם כן ניתר בשרן ועורן לבית הדשן נמי ולשון רש''י עולת העוף ועולת הבהמה שדמן כו': {יח} <b>וכי</b> יש נוגע שהוא חייב. אלא בכל הקדשים הראוים ליקרב. והוא משקדש בכלי. שאכל בטומאה הוא מדבר. גמ':
<h2>פרק ג</h2>
<h3>פרק ג - משנה א</h3>
וְלַד חַטָּאת וּתְמוּרַת חַטָּאת וְחַטָּאת שֶׁמֵּתוּ בְעָלֶיהָ, יָמוּתוּ. שֶׁעָבְרָה שְׁנָתָהּ, וְשֶׁאָבְדָה וְשֶׁנִּמְצֵאת בַּעֲלַת מוּם, אִם מִשֶּׁכִּפְּרוּ הַבְּעָלִים, תָּמוּת, וְאֵינָהּ עוֹשָׂה תְמוּרָה, וְלֹא נֶהֱנִים, וְלֹא מוֹעֲלִין. וְאִם עַד שֶׁלֹּא כִפְּרוּ הַבְּעָלִים, תִּרְעֶה עַד שֶׁתִּסְתָּאֵב וְתִמָּכֵר וְיָבִיא בְדָמֶיהָ אַחֶרֶת, וְעוֹשָׂה תְמוּרָה וּמוֹעֲלִים בָּה:
<b style="color: gray;">רע"ב</b> <b>ולד חטאת וכו' יומתו</b>. דהני נינהו מחמש חטאות דגמירי דמתות. והנך תלת לעולם מתות בין קודם כפרה בין לאחר כפרה, דלעולם לא קרבי. ומשנה זו שנויה בריש פרק ד' דתמורה {א} ושם פירשנוה:
<b style="color: gray;">תוי"ט</b>
{א} <b>והתם</b> תני לה משום תמורה. והכא משום מעילה. גמ':
<h3>פרק ג - משנה ב</h3>
הַמַּפְרִישׁ מָעוֹת לִנְזִירוּתוֹ, לֹא נֶהֱנִין {ג} וְלֹא מוֹעֲלִין, מפְּנֵי שֶׁהֵן רְאוּיִין לָבוֹא כֻלָּן שְׁלָמִים. מֵת, הָיוּ סְתוּמִים, יִפְּלוּ לִנְדָבָה {ה}. הָיוּ מְפוֹרָשִׁים, דְּמֵי חַטָּאת, יֵלְכוּ לְיַם הַמֶּלַח, לִֹא נֶהֱנִים וְלֹא מוֹעֲלִין בָּהֶן. דְּמֵי עוֹלָה, יָבִיאוּ עוֹלָה (וּמוֹעֲלִין בָּהֶן). דְּמֵי שְׁלָמִים, יָבִיאוּ שְׁלָמִים, וְנֶאֱכָלִים לְיוֹם אֶחָד, וְאֵינָן טְעוּנִין לָחֶם:
<b style="color: gray;">רע"ב</b> <b>המפריש מעות לנזירותו</b>. ולא פירש אלו לעולתי ואלו לחטאתי ואלו לשלמי {ב}: <b>לא נהנים ולא מועלים</b>. בכל אותן המעות: <b>מפני שהן ראויין להביא כולן שלמים</b>. כלומר דכל מעה ומעה מצינן למימר זו לשלמים הפריש. ושלמים קדשים קלים נינהו ואין בהן דין מעילה, כדתנן בשלהי פרק קמא, קדשים קלים לפני זריקת דמן אין מועלים. ואע''ג דאיכא נמי בהדייהו חטאת ועולה דבני מעילה נינהו, כיון דאיכא נמי דמי שלמים שאינן בני מעילה, אי קא מייתי עלייהו קרבן מעילה אשתכח דמייתי חולין בעזרה, הלכך לא נהנין ולא מועלין {ד}: <b>מת</b>. המפריש המעות. והיו המעות סתומים, שלא פירש אלו לחטאת ואלו לעולה ואלו לשלמים, יפלו כל המעות לנדבה: <b>דמי חטאת ילכו לים המלח</b>. דחטאת שמתו בעליה היא: <b>דמי עולה יב</b>. או עולה. כדאמרינן [קנים סוף פרק ב'] האשה שמתה יביאו יורשיה את עולתה, דדורון בעלמא הוא: <b>ונאכלין ליום אחד</b>. כדין שלמי נזיר: <b>ואינן טעונין לחם</b>. דבלחם כתיב (במדבר ו') ונתן על כפי הנזיר, והכא ליתיה, דמית:
<b style="color: gray;">תוי"ט</b>
{ב} <b>לאו</b> דוקא דאפי' אמר אלו לחובתי מפורשין הן כמ''ש במ''ד פ''ד דנזי': {ג} <b>לא</b> נהנין. מדרבנן. או שמא דאפי' מדאו' אסור דקיימא לשלמים. מידי דהוה אשלמים מחיים דנהי דמעילה ליכא אסורא דאו' איכא. תוס': {ד} <b>רש''י</b>. ולפ''ז כשנהנה בכולן מעל ומתני' סתמא תנן ולא מועלין דמשמע דאין כאן מעילה כלל וכן הא דתנן מפני שהן ראויין לבא כולן שלמי' משמע דבכולן ביחד ראוי לבא שלמים לכ''נ כפי' התוס' שפי' דלא פי' אם ירצה יביא כל המעות לשלמים. כלו' והשאר יביא מביתו. ועתוי''ט: {ה} <b>לנדבה</b>. בגמ' פריך והלא דמי חטאת (ושלמי' תו') מעורבין בהן. ומשני הלכה הוא בנזיר. פי' התוס' הל''מ הוא דסתומים יפלו לנדבה. ועתוי''ט:
<h3>פרק ג - משנה ג</h3>
רַבִּי יִשְׁמָעֵאל אוֹמֵר, הַדָּם קַל בִּתְחִלָּתוֹ וְחָמוּר בְּסוֹפוֹ, וְהַנְּסָכִים חֹמֶר בִּתְחִלָּתָן וְקַל בְּסוֹפָן. הַדָּם, בַּתְּחִלָּה אֵין מוֹעֲלִים בּוֹ. יָצָא לְנַחַל קִדְרוֹן, מוֹעֲלִים בּוֹ. הַנְּסָכִים, בַּתְּחִלָּה מוֹעֲלִים בָּהֶן. יָצְאוּ לַשִּׁיתִין, אֵין מוֹעֲלִים בָּהֶם:
<b style="color: gray;">רע"ב</b> <b>הדם בתחילה אין מועלין בו</b>. היינו קודם זריקתו, דכתיב (ויקרא י''ז) ואני נתתיו לכם על המזבח לכפר, לכפרה נתתיו ולא למעילה: <b>יצא לנחל קדרון מועלין בו</b>. היינו בתר זריקה. כדתנן אלו ואלו היינו דמים החיצונים ודמים הפנימים הנשפכים על מזבח העולה, מתערבים באמה, סילון שבעזרה, ויוצאים לנחל קדרון ונמכרים לגננים לזבל. ומועלים בהן. והך מעילה, מדרבנן היא ולא מדאורייתא, דאין לך דבר שנעשית מצותו ומועלים בו: <b>יצאו לשיתין</b>. נקב היה במזבח שבו יורדים הנסכים לשיתין, דהיינו יסודות של מזבח שהן חלולים ועמוקים מאד {ו}. ואם הכניס ידו וקבל הנסכים קודם שירדו לתהום, אין מועלין בהן, שכבר נעשית מצותן:
<b style="color: gray;">תוי"ט</b>
{ו} <b>והוא</b> לשון ארמית תסוכני בבטן אמי אשתית לי. וגידים תסוככני וגידיא אשתייני:
<h3>פרק ג - משנה ד</h3>
דִּשּׁוּן מִזְבֵּחַ הַפְּנִימִי וְהַמְּנוֹרָה, לֹא נֶהֱנִין וְלֹא מוֹעֲלִין. הַמַּקְדִּישׁ דִּשּׁוּן בַּתְּחִלָּה, מוֹעֲלִים בּוֹ. תּוֹרִין שֶׁלֹּא הִגִּיעַ זְמַנָּן, וּבְנֵי יוֹנָה שֶׁעָבַר זְמַנָּן, לֹא נֶהֱנִין וְלֹא מוֹעֲלִים. רַבִּי שִׁמְעוֹן אוֹמֵר, תּוֹרִין שֶׁלֹּא הִגִּיעַ זְמַנָּן, מוֹעֲלִין בָּהֶן. וּבְנֵי יוֹנָה שֶׁעָבַר זְמַנָּן, לֹא נֶהֱנִין וְלֹא מוֹעֲלִין:
<b style="color: gray;">רע"ב</b> <b>דשון מזבח הפנימי והמנורה</b>. הדשן שלהם ושירי הפתילות של מנורה, היה מוציא ומניחן אצל המזבח החיצון, מקום שמניח שם תרומת הדשן של מזבח החיצון {ז}. ואחר שהוציא שם לא נהנין ולא מועלים, דבהני לא כתיב ושמו אצל המזבח כמו בדשון מזבח העולה: <b>המקדיש דשון בתחילה מועלים בו</b>. הכי קאמר, המקדיש דמי דשון, בתחלה קודם שהוציאו לעזרה {ח} יש בו מעילה. כגון דאמר דמי דשון עלי ואח''כ הוציאו לחוץ ובא אחר ונהנה מן הדשון, אע''פ שכבר נעשית מצותו, אפ''ה מועלים בו, דכיון דנהנה ממנה וחסר מן הדשן, שוב ליכא לשער {ט} כמה היו דמיו כשנתערך {י} זה, ונמצא זה מפסיד להקדש, משום הכי מועל בו לאלתר {יא} כשנהנה ממנו: <b>תורין</b>. שהקדישן קודם זמנן, ובני יונה שעבר זמנן: <b>לא נהנין ולא מועלים</b>. ולא דמו למחוסר זמן בבהמה שהוא קדוש קודם זמנו וקרב לאחר זמנו {יב}, דבהמה מגו דחשיבא דאית בה קדושה כשהיא בעלת מום להיות צריכה פדיון, אית בה נמי קדושה אפילו כשהיא מחוסר זמן, אבל עופות דליכא למימר בהו האי מגו, שהרי אין המום פוסל בעופות {יג} ולית בהו פדיון, שלא נאמר פדיון אלא בבהמה, הכי נמי אין בהן קדושת מחוסר זמן: <b>תורין שלא הגיע זמנן מועלין בהן</b>. כיון דלקמן מחזו, אית בהו מעילה השתא. ואין הלכה כר' שמעון:
<b style="color: gray;">תוי"ט</b>
{ז} <b>הכי</b> יליף להו בגמ' מקרא: {ח} <b>דאי</b> אפר כירתו מאי בתחל' והתוס' כ' דאפר כירתו פשיט' דאטו גרע ממקדיש זבל אשפתו דלק'. דהא ודאי דהכל יכול אדם להקדיש לבדק הבית: {ט} <b>ק''ל</b> דא''כ כל הני דאין מועלין בהן משנעשי' מצותן דלעיל נמי ומאי ארי' בדישון דוקא. והתו' כ' דמיירי באדם שנטל מהדשן) לאחר שהורמה והקדישה מועלין בה מן התורה. והר''מ נראה שמפרש באפר כירה. ועתוי''ט: {י} <b>נ''ל</b> דלא דק שהל''ל כשנדר זה: {יא} <b>לא</b> ידעתי למה הוצרך לכתוב לאלתר. תוי''ט. ול''נ דקמ''ל דאפי' אם אחר שנהנה החזירה למקומ' וא''כ נוכל לשערו. מ''מ כיון דזמן מה לא הי' אפשר לשער בשבילו מועלי בו ת''ח: {יב} <b>וכן</b> בני יונה שעבר זמנן. לא דמו לחטאת שעברה שנתה. דאמר בר''פ דמועלין בו קודם כפרה. דהתם משום דאזיל לרעייה ואית לה פדיון. אבל הכא אין לעופות. פדיון ולא אקרו קדשי ה'. תוס': {יג} <b>דתמות</b> וזכרות בבהמה ואין תמות וזכרות בעופות:
<h3>פרק ג - משנה ה</h3>
חֲלֵב הַמֻּקְדָּשִׁין וּבֵיצֵי תוֹרִין, לֹא נֶהֱנִין וְלֹא מוֹעֲלִים. בַּמֶּה דְבָרִים אֲמוּרִים, בְּקָדְשֵׁי מִזְבֵּחַ. אֲבָל בְּקָדְשֵׁי בֶדֶק הַבַּיִת, הִקְדִּישׁ תַּרְנְגוֹלֶת, מוֹעֲלִין בָּהּ וּבְבֵיצָתָהּ. חֲמוֹר, מוֹעֲלִין בָּהּ וּבַחֲלָבָהּ:
<b style="color: gray;">רע"ב</b> <b>במה דברים אמורים בקדשי מזבח</b>. הואיל וחלב וביצים אינן ראויין למזבח {יד}, הלכך לא נהנין ולא מועלים: <b>אבל בקדשי בדק הבית</b>. הכי נמי דמועלים בהן, הואיל וקדושת דמים הן, ראויין הן לבדק הבית. ובגמרא מפרש דמתניתין חסורי מחסרא והכי קתני, במה דברים אמורים, כשהקדישן קדושת הגוף למזבח, אבל הקדישן קדושת דמים לגבי מזבח כגון שאמר דמי עוף זה או דמי בהמה זו הקדש להביא מהם עולה, נעשה כמי שהקדישן לבדק הבית, דודאי בקדושת דמים דמזבח אית בה מעילה בביצים ובחלב:
<b style="color: gray;">תוי"ט</b>
{יד} <b>אע''ג</b> דדרשינן בפסולי המוקדשין בשר ולא חלב. תיו''ט. פי' אף דחלב אסור לא. הוי קדשי ה' ועוד כיון דאין חיות הבהמה תלוי בו דלהוי חשוב כגון הבהמה למעול בה תוס'. ת''ח:
<h3>פרק ג - משנה ו</h3>
כָּל הָרָאוּי לַמִּזְבֵּחַ וְלֹא לְבֶדֶק הַבַּיִת, לְבֶדֶק הַבַּיִת וְלֹא לַמִּזְבֵּחַ, לֹא לַמִּזְבֵּחַ וְלֹא לְבֶדֶק הַבַּיִת, מוֹעֲלִין בּוֹ. כֵּיצַד, הִקְדִּישׁ בּוֹר מָלֵא מַיִם, אַשְׁפָּה מְלֵאָה זֶבֶל, שׁוֹבָךְ מָלֵא יוֹנִים, אִילָן מָלֵא פֵרוֹת, שָׂדֶה מְלֵאָה עֲשָׂבִים, מוֹעֲלִין בָּהֶם {כ} וּבְמַה שֶּׁבְּתוֹכָן. אֲבָל אִם הִקְדִּישׁ בּוֹר וְאַחַר כָּךְ נִתְמַלֵּא מַיִם, אַשְׁפָה וְאַחַר כָּךְ נִתְמַלְּאָה זֶבֶל, שׁוֹבָךְ וְאַחַר כָּךְ נִתְמַלֵּא יוֹנִים, אִילָן וְאַחַר כָּךְ נִתְמַלֵּא פֵרוֹת, שָׂדֶה וְאַחַר כָּךְ נִתְמַלְּאָה עֲשָׂבִים, מוֹעֲלִין בָּהֶן, וְאֵין מוֹעֲלִין בְּמַה שֶּׁבְּתוֹכָן, (דִּבְרֵי רַבִּי יְהוּדָה). וְרַבִּי שִׁמְעוֹן אוֹמֵר, הַמַּקְדִּישׁ שָׂדֶה וְאִילָן, מוֹעֲלִין בָּהֶם וּבְגִדּוּלֵיהֶם, מִפְּנֵי שֶׁהֵן גִּדּוּלֵי הֶקְדֵּשׁ. וְלַד מְעֻשֶׂרֶת לֹא יִינַק מִן הַמְעֻשֶׂרֶת. וַאֲחֵרִים מִתְנַדְּבִים כֵּן. וְלַד מֻקְדָּשִׁין לֹא יִינַק מִן הַמֻּקְדָּשִׁין. וַאֲחֵרִים מִתְנַדְּבִין כֵּן. הַפּוֹעֲלִים לֹא יֹאכְלוּ מִגְרוֹגְרוֹת שֶׁל הֶקְדֵּשׁ {כה}, וְכֵן פָּרָה לֹא תֹאכַל מִכַּרְשִׁינֵי הֶקְדֵּשׁ:
<b style="color: gray;">רע"ב</b> <b>כל הראוי למזבח</b>. שגופן ראוי קאמר: <b>בור מלא מים</b>. גופן ראוי לבדק הבית {טו} לבנין, ואין גופן ראוי למזבח {טז}. שאין ראויין לניסוך המים אלא מים חיים {יז}, ולא היו מנסכים מים במקדש אלא ממי השילוח: <b>אשפה מלאה זבל</b>. אין גופה ראוי לא למזבח ולא לבדק הבית אלא לדמים: <b>שובך מלא יונים</b>. ראוי למזבח ולא לבדק הבית {יח}: <b>אילן מלא פירות</b>. ראוי למקדש לביכורים ולא לבדק הבית {יט}: <b>שדה מלאה עשבים</b>. אינה ראויה לא למזבח ולא לבדק הבית: <b>ואין מועלין במה שבתוכן</b>. דאין מועלים במה שהשביח לאחר שהוקדש {כא}: <b>ולד מעושרת</b>. אם יצאה נקבה עשירית תחת השבט, והיה לה בן קודם לכן, לא יינק שוב ממנה, שבנה חולין הוא והיא מעשר, ונמצא נהנה מחלב מוקדשים, שמעשר בהמה קודש הוא: <b>ואחרים מתנדבים כן</b>. כלומר, זו שהעבירה תחת השבט סתם, לא יינק ממנה, אבל אחרים שהתנדבו קודם לכן, רשאים להתנות קודם שתתעשר {כב} שאם תצא נקבה בעשירי יהא חלבה חולין כדי שיינק בנה ממנה בהיתר, וכן נמי בולד מוקדשים לא היו מקדישים חלב אמן. כך פירשו רבותי, ומגומגם הוא {כג}. ורמב''ם פירש, ואחרים מתנדבים, שמי שלבו נודבו היה מתנדב חלב להניק בן המעושרת ובן המוקדשים, לפי שאסור לבן לינק מהן, דשויוה רבנן כגיזה ועבודה {כד} דאסורים בקדשים, הלכך אין להן תקנה אלא שאחרים יתנדבו חלב להניקן, כיון שנאסרו לינק מחלב אמן. וישר הוא: <b>לא יאכלו מגרוגרות של הקדש</b>. ואפילו התנו שיעשו מלאכה במזונותיהן אין אוכלים מגרוגרות של הקדש, אלא הגזבר נותן להם דמי מזונות משל הקדש והם קונים מן השוק: <b>וכן פרה</b>. שדשה בכרשיני הקדש, חוסם פיה שלא תאכל משל הקדש, דכתיב (דברים כ''ה) לא תחסום שור בדישו, בדיש שראוי לו לא תחסום, אבל אתה חוסם {כו} בדיש של הקדש שאינו ראוי לו, שהרי הוא אסור לאכול בהקדש:
<b style="color: gray;">תוי"ט</b>
{טו} <b>לעשו'</b> בו טיט: {טז} <b>שהרי</b> הקרב והכרעים לא היו רוחצים אלא באמת המים שבעזרה. תוס': {יז} <b>ובור</b> היינו מים מכונסי': {יח} <b>דשובך</b> שוה הרבה. ואין עוקרין אבניו לשום אותו בב''ה. תוס'. וכ''כ הרשב''ם. וכ' עוד דכל הני דתני ולא לב''ה אמה שבתוכה קאי: {יט} <b>ודברי</b> תימה הן דודאי דבכורים למזבח נמי לא הוו שהן ממתנו' כהונה. ועוד מאי בכורים שייכא בשל הקדש דלא חייבה התורה אלא בכורי אדמתך ורש''י פי' דהאי אילן גפן הוא דראוי למזבח לניסוך היין. והתוס' הוסיפו זית דראוי לשמן למנחות. ואין ראוי' לב''ה דעצי גפן דקין הן א''נ דא''כ היה פוחת דמיו. ועתוי''ט: {כ} <b>בהן</b>. פר''ת שעקר חוליא ונהנה ממנה דהוי תלוש. דהא אמרינן לקמן בברייתא דאין מעילה במחובר. תוס': {כא} <b>ולא</b> אמרי' דתקנה חצר הקדש כמו חצר הדיוט דחצר משום יד אתרבאי ולא מצינו יד להקדש. תוס'. וק' דליקנו מטעם שליחו' דהני כהני שלוחי שמים הם כו' וע''ק דמ''ש מביצת תרנגול' וחלב חמור' דלעי' ומיהו בזה י''ל דאה''נ דמתני' דלעיל דלא כי האי תנא והיינו דבב''ב דע''ט גרס בה דר''י. ועתוי''ט: {כב} <b>ול'</b> רש''י שמתנין קוד' לכן ע''מ כן אני מכניס נקבה זו לדיר להתעשר שאם תקדש כו' ושמעתי דלהכי מהני תנאה הואיל ויכולין לעכב שלא תכנס נקבה זו לדיר עד לאחר זמן. הלכך מהני תנאה והוי כנדבה. ולהכי קרי להו אחרים. שאינן מחמירין עליהן כראוי. וכן נמי בולד מוקדשים. לא היו מקדישין חלב האם: {כג} <b>מטעם</b> שכ' התוס' דלישנא לא משמע הכי והל''ל ואחרים מתנים בכך כו'. עתוי''ט: {כד} <b>משמע</b> דמדרבנן הוא וק' דבגמ' ילפי' לי' מקרא. והתוס' הקשו עוד למ''ל קרא דפשיטא דאסור דחלב המוקדשין לא נהנין. ועוד מאי ואחרים כו' ומה נדבה היא זאת וכי ההקדש נהנה מנדבתה לכ''נ כו' דמיירי בולדו' שילדו אחר שנעשו הקדש והולדו' קדשים הן ואעפ''כ אסור להניקן מילפותא דקרא. וניחא ג''כ נדבת האחרי'. ועתוי''ט: {כה} <b>הקדש</b>. דכרם רעך אמר רחמנא ולא כרם של הקדש. רש''י: {כו} <b>הר''מ</b>. ורש''י פי' משום דענינא כולה בחולין קמיירי:
<h3>פרק ג - משנה ז</h3>
שָׁרְשֵׁי אִילָן שֶׁל הֶדְיוֹט בָּאִין בְּשֶׁל הֶקְדֵּשׁ וְשֶׁל הֶקְדֵּשׁ בָּאִין בְּשֶׁל הֶדְיוֹט, לֹא נֶהֱנִין וְלֹא מוֹעֲלִין. הַמַעֲיָן שֶׁהוּא יוֹצֵא מִתּוֹךְ שְׂדֵה הֶקְדֵשׁ לֹא נֶהֱנִין וְלֹא מוֹעֲלִין יָצָא חוּץ לַשָּׂדֶה, נֶהֱנִין מִמֶּנּוּ. הַמַּיִם שֶׁבְּכַד שֶׁל זָהָב, לֹא נֶהֱנִין וְלֹא מוֹעֲלִין. נְתָנוֹ בַצְּלוֹחִית, מוֹעֲלִין בָּהֶם. עֲרָבָּה, לֹא נֶהֱנִין וְלֹא מוֹעֲלִין. רַבִּי אֱלִיעֶזֶר בְּרַבִּי צָדוֹק אוֹמֵר, נוֹתְנִין הָיוּ מִמֶּנָּה זְקֵנִים {כט} בְּלוּלְבֵיהֶם:
<b style="color: gray;">רע"ב</b> <b>שרשי אילן של הדיוט באין בשל הקדש</b>. לא נהנים ולא מועלים, דבתר אילן אזלינן ואילן בשל הדיוט קאי. והני מילי, כשאין בין אילן של הדיוט לקרקע של הקדש אלא שש עשרה אמה או פחות. אבל אם יש ביניהן ייתר משש עשרה אמה, מועלין בשרשים הגדלים בשדה הקדש, דלא גרירי תו בתר אילן: <b>ושל הקדש באין בשל הדיוט לא נהנין ולא מועלין</b>. כגון שיש בין אילן של הקדש לקרקע של הדיוט יותר משש עשרה אמה, דשרשים הגדילים בשל הדיוט לא גרירי בתר אילן של הקדש הואיל ורחוקים ממנו כל כך, הלכך לא מועלין. אבל אם אין ביניהן אלא שש עשרה אמה או פחות, מועלים בהן {כז}: <b>מעין שהוא יוצא מתוך שדה הקדש</b>. רבותי פירשוה לי, כגון דמעין של חולין הוא ונובע בשדה של הדיוט, אלא שנמשך ויוצא ועובר בתוך שדה של הקדש. לא נהנים ממנו בתוך שדה של הקדש. ולא מועלים, דמשל הדיוט הוא נובע: <b>יצאו</b>. המים שבמעין זה שנובע משדה של הדיוט ועובר בשדה של הקדש יצא משדה של הקדש, נהנים ממנו לכתחילה: <b>המים שבכד של זהב</b>. גבי ניסוך המים בשבעת ימי החג תנן כמעשהו בחול כך מעשהו בשבת אלא שהיה ממלא מערב שבת חבית של זהב שאינה מקודשת מן השילוח, ובאותן מים לא נהנים ולא מועלין, דלא איקדשו לניסוך המים למעילה עד שינתנו לצלוחית של זהב דהיינו כלי מקודש: <b>ערבה</b>. שהיו זוקפים אותה אצל המזבח, כדתנן בפרק לולב וערבה [משנה ה']: <b>נותנים היו ממנו בלולב</b>. בתחילה קודם שזקפוה {כח}. ואע''פ שלא לקטוה אלא כדי לזקפה על גבי מזבח {ל}:
<b style="color: gray;">תוי"ט</b>
{כז} <b>וא''ת</b> וליתני אידי ואידי תוך י''ו וליתני סיפא מועלין. א''נ אידי ואידי אחר י''ו וליתני ברישא מועלין וי''ל דתנא הכי לאשמעינן דבתרווייהו בין בתוך י''ו בין חוץ לי''ו אמה לא נהנין ולא מועלין. תוס': {כח} <b>דמשזקפה</b> דנעשית מצותן נהנין ממנה. רש''י: {כט} <b>זקנים</b>. שלא יכלו לטרוח אחר ערבה א''נ לחשיבותם הורשו ליקח: {ל} <b>קסבר</b> מצות לאו ליהנות נתנו. תוס'. עתוי''ט:
<h3>פרק ג - משנה ח</h3>
קֵן שֶׁבְּרֹאשׁ הָאִילָן שֶׁל הֶקְדֵּשׁ, לֹא נֶהֱנִין וְלֹא מוֹעֲלִין. שֶׁבָּאֲשֵׁרָה, יַתִּיז בְּקָנֶה. הַמַּקְדִּישׁ אֶת הַחֹרֶשׁ, מוֹעֲלִין בְּכֻלּוֹ. הַגִּזְבָּרִים שֶׁלָּקְחוּ אֶת הָעֵצִים, מּוֹעֲלִין בָּעֵצִים, וְאֵין מוֹעֲלִין לֹא בַשִּׁפוּי וְלֹא {לג} בַנְּוִיָּה:
<b style="color: gray;">רע"ב</b> <b>קן שבראש אילן</b>. של הקדש. שבנאו העוף מעצים וקסמין שהביא ממקום אחר {לא}: <b>שבאשרה יתיז בקנה</b>. יפיל הקן לארץ בקנה ויהנה ממנו {לב}. ודוקא יתיז. אבל לא יעלה על האשרה, דאם עולה ליטול הקן, נמצא נהנה מן האשרה. והביצים והאפרוחים שבקן, כל זמן שצריכים לאמן אסורים בין שבראש אילן של הקדש בין שבראש האשרה: <b>המקדיש את החורש</b>. תרגום יער, חורשא: <b>מועלים בכולו</b>. בעצים ובענפים ובעלים: <b>הגזברים שלקחו את העצים</b>. שקנו עצים מיער של חולין לצורך קורות: <b>מועלים בעצים</b>. רמב''ם פירש, לאתויי חתיכות עצים שחותכין במגירה בעת שמתקנים אותן לקורות, שמועלין בהן: <b>ולא בשפויין</b>. נסרים דקות שנוסרין מן העצים כשמחליקין אותן: <b>נמיה</b>. עלין שבעצי היער {לד}:
<b style="color: gray;">תוי"ט</b>
{לא} <b>וא''ת</b> אמאי לא נהנין כיון דאייתו מעלמא. י''ל דגזרי' דלמא אתי לאחלופי בקנים המחוברין באילן. תוס': {לב} <b>ויש</b> לתמוה מ''ש משל הקדש דאין נהנין. ובגמרא מאי יתיז אפרוחים וב''כ הר''מ יתיז בקנה ר''ל שיניס האפרוחים ואז יקח אותם ומ''מ התיר הקן באשרה אבל התוס' כ' דאסורה כמו בשל הקדש כו' והא דתני יתיז בקנה לאשמעינן דאע''ג דהוי דבר מאוס אפ''ה שרי. ורש''י פי' דלהכי שרי באשרה דליכא למיגזר משום דבדילי מיני'. ועתוי''ט: {לג} <b>לא</b> כו'. לפי שהגזברין לא קנו והקדישו אלא דבר הצריך לבנין. ולא שפוי ונבייה. רש''י: {לד} <b>הר''מ</b> כ' נמייה הם החלקי' הקשים שיש בעצים הניתזים בשעת הניגור וההחלק' כשמנגרי' ומחליקין אותו ישאר מקומן כמין גומא בעץ. ומקצת הנוסחאות נוייה והענין אחד לפי שאותן החלקים דומה לנוה עומדת בפני עצמה בתוך העץ:
<h2>פרק ד</h2>
<h3>פרק ד - משנה א</h3>
קָדְשֵׁי הַמִּזְבֵּחַ מִצְטָרְפִין זֶה עִם זֶה לִמְעִילָה, וּלְחַיֵּב עֲלֵיהֶן מִשּׁוּם פִּגּוּל נוֹתָר וְטָמֵא. קָדְשֵׁי בֶדֶק הַבַּיִת מִצְטָרְפִין זֶה עִם זֶה. קָדְשֵׁי הַמִּזְבֵּחַ וְקָדְשֵׁי בֶדֶק הַבַּיִת מִצְטָרְפִין זֶה עִם זֶה לִמְעִילָה:
<b style="color: gray;">רע"ב</b> <b>קדשי המזבח מצטרפים זה עם זה למעילה</b>. אם נהנה משני מיני קדשי מזבח בשוה פרוטה, מעל. ומצטרפים נמי לכזית לחייב עליהם משום אוכל פגול או נותר או טמא, או לחייב למעלה כזית בחוץ: <b>קדשי בדק הבית מצטרפין זה עם זה</b>. למעילה. אבל פגול ונותר וטמא אין בהן וקדשי מזבח וקדשי בדק הבית מצטרפים זה עם זה למעילה. אבל לא לדבר אחר, כדאמרן דקדשי בדק הבית לית בהי פגול ונותר וטמא. ב חמשה דברים בעולה מצטרפים זה עם זה. לכזית, לחייב משום מעלה בחוץ {א}, ולחייב משום פגול {ב} ונותר וטמא, ומשום מעילה אם נהנה מכולן בשוה פרוטה: <b>הסולת</b>. המנחה הבאה עם העולה: <b>והיין</b>. לנסכים. שהעולה טעונה מנחה ונסכים: <b>וששה בתודה</b>. שהתודה טעונה לחם מוסף על חמשה דברים שבעולה. וכולן מצטרפין לכזית, לפגול ונותר וטמא, אבל לא למעילה, שהתודה קדשים קלים ואין בהן מעילה, כדתנן בשלהי פרק קמא: <b>התרומה ותרומת מעשר</b>. שהיא אחד ממאה של חולין. וכן תרומת מעשר של דמאי: <b>והחלה</b>. שאף היא קרויה תרומה, דכתיב (במדבר ט''ו) ראשית עריסותיכם חלה תרימו תרומה: <b>והביכורים</b>. קרויין תרומה, דאמר מר ותרומת ידך אלו ביכורים, דכתיב בהו (דברים כ''ו) ולקח הכהן הטנא מידך: <b>מצטרפים זה עם זה לאסור</b>. שאם נפל מכולן שאור כדי לחמץ בתוך עיסה של חולין, נאסרת: <b>ולחייב עליהן את החומש</b>. האוכל מכולן כזית בשגגה משלם את החומש:
<b style="color: gray;">תוי"ט</b>
{א} <b>אבל</b> בזבחים דק''ט כ' התוס' דאין לפ' להתחייב בחוץ. דהא לא תנן אלא עולה ואימורין. אבל ה' דברים לא. דאע''ג דמחייבו בחוץ ה''מ בפ''ע אבל איצטופי לא כו'. ועתוי''ט: {ב} <b>כ'</b> התוס' דא''ל לענין מחשבת פגול דהא אין אכיל' והקטרה מצטרפים. אלא מיירי לענין אכילה דמחייב האוכל משום פגול. ואי מרישא דקתני קדשי מזבח מצטרפין. ה''א במין א'. קמ''ל אפי' בב' מינין כו' וקצת תימה דלא תני ה' דברים בשלמים וי''ל משום דאיירי נמי במעילה. ועתוי''ט:
<h3>פרק ד - משנה ב</h3>
חֲמִשָּׁה דְבָרִים בָּעוֹלָה מִצְטָרְפִין זֶה עִם זֶה, הַבָּשָׂר, וְהַחֵלֶב, וְהַסֹּלֶת, וְהַיַּיִן, וְהַשָּׁמֶן. וְשִׁשָּׁה בַּתּוֹדָה, הַבָּשָׂר, וְהַחֵלֶב, וְהַסֹּלֶת, וְהַיַּיִן, וְהַשֶּׁמֶן, וְהַלָּחֶם. הַתְּרוּמָה, וּתְרוּמַת מַעֲשֵׂר, וּתְרוּמַת מַעֲשֵׂר שֶׁל דְּמַאי, הַחַלָּה, וְהַבִּכּוּרִים, מִצְטָרְפִין זֶה עִם זֶה לֶאֱסוֹר וּלְחַיֵּב עֲלֵיהֶן אֶת הַחֹמֶשׁ:
<b style="color: gray;">רע"ב</b> .אין פירוש למשנה זו
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה ג</h3>
כָּל הַפִּגּוּלִין מִצְטָרְפִין זֶה עִם זֶה. כָּל הַנּוֹתָרִין מִצְטָרְפִין זֶה עִם זֶה. כָּל הַנְּבֵלוֹת מִצְטָרְפוֹת זוֹ עִם זוֹ. כָּל הַשְּׁרָצִים מִצְטָרְפִין זֶה עִם זֶה. דַּם הַשֶּׁרֶץ וּבְשָׂרוֹ מִצְטָרְפִין. כְּלָל אָמַר רַבִּי יְהוֹשֻׁעַ כֹּל שֶׁטֻּמְאָתוֹ וְשִׁעוּרוֹ שָׁוִין, מִצְטָרְפִין זֶה עִם זֶה. טֻמְאָתוֹ וְלֹא שִׁעוּרוֹ, שִׁעוּרוֹ וְלֹא טֻמְאָתוֹ, לֹא טֻמְאָתוֹ וְלֹא שִׁעוּרוֹ, אֵין מִצְטָרְפִין זֶה עִם זֶה:
<b style="color: gray;">רע"ב</b> כל הפגולים. מעולה מחטאת ומאשם ומשלמים: <b>מצטרפים זה עם זה</b>. לאוכל מהן כזית להיות חייב כרת. וכן כל הנותרים: <b>כל הנבלות מצטרפות</b>. ואפילו נבילת בהמה טמאה עם נבילת בהמה טהורה, מצטדפים לכזית לענין טומאה. אבל לא למלקות, שאינו לוקה עד שיאכל כזית מנבלת בהמה טהורה לבדה, או כזית מן הטמאה לבדה, לפי שהן שני שמות, שאין אוכל בשר בהמה טמאה לוקה משום נבילה {ג} אלא משום אוכל בשר בהמה טמאה: <b>וכל השרצים מצטרפים זה עם זה</b>. לכזית, לחייב את האוכלן מלקות, ושמונה שרצים הכתובים בתורה מצטרפים זה עם זה, לחייב האוכלן בכעדשה. כשיעור טומאתן כך שיעור אכילתן {ד}: <b>דם השרץ ובשרו מצטרפים</b>. דמרבינן מקרא דכתיב (ויקרא י''א) וזה לכם הטמא בשרץ השורץ על הארץ {ה}, לרבות דם השרץ שיהיה מטמא כבשרו: <b>כל שטומאתו ושיעורו שוין</b>. כגון נבילה ונבילה, או שרץ ושרץ: <b>טומאתו ולא שיעורו</b>. כגון נבילה ושרץ דטומאתן שוה, דתרווייהו הוי טומאתן עד הערב. ולא שיעורו, דנבילה שיעור טומאתה בכזית, ושרץ שיעורו בכעדשה: <b>שיעורו ולא טומאתו</b>. כגון נבילה ומת, דתרווייהו מטמאין בכזית. ולא טומאתו, דאילו טומאת מת, שבעה, וטומאת נבילה לא הוי אלא עד הערב: <b>לא טומאתו ולא שיעורו</b>. כגון מת ושרץ, דטומאת מת הוי שבעה, וטומאת שרץ עד הערב. ובשיעורו נמי אינן שוין, דשיעור מת בכזית ושיעור שרץ בכעדשה: <b>אלו אין מצטרפין זה עם זה</b>. הואיל ומוחלקין הן:
<b style="color: gray;">תוי"ט</b>
{ג} דאין איסור חל על איסור: {ד} <b>כדיליף</b> לי' בגמ' מקרא. ושאר שרצים כגון הצפרדע והנחש והעקרב וכיוצא בהן אע''פ שהן אסורים באכילה הרי הם טהורי' מכלום ואפי' כאוכלין טמאין אינן. הר''מ: {ה} <b>והאי</b> קרא מיותר הוא לדרשא למדרש ביה הכי דהא כתיב קרא אחרינא אלה הטמאים לכם. רש''י:
<h3>פרק ד - משנה ד</h3>
הַפִּגּוּל וְהַנּוֹתָר אֵין מִצְטָרְפִין {ו} זֶה עִם זֶה, מִפְּנֵי שֶׁהֵם שְׁנֵי שֵׁמוֹת {ז}. הַשֶּׁרֶץ וְהַנְּבֵלָה, וְכֵן הַנְּבֵלָה וּבְשַׂר הַמֵּת, אֵין מִצְטָרְפִין זֶה עִם זֶה לְטַמֵּא אֲפִלּוּ כַקַּל שֶׁבִּשְׁנֵיהֶם. הָאֹכֶל שֶׁנִּטְמָא בְאַב הַטֻּמְאָה וְשֶׁנִּטְמָא בִוְלַד הַטֻּמְאָה, מִצְטָרְפִין {ח} זֶה עִם זֶה לְטַמֵּא כַקַּל שֶׁבִּשְׁנֵיהֶם:
<b style="color: gray;">רע"ב</b> <b>שני שמות</b>. שני לאוין חלוקין: <b>כקל שבשניהם</b>. כלומר, דלא מצטרף לטומאה אפילו לשיעור קל, כגון שיצטרף פחות מכעדשה דשרץ להשלים כזית דנבילה, וכל שכן דלא מצטרף לשיעור חמור. וכן חצי זית של מת אין מצטרף לחצי זית של נבילה לטמא אפילו לטומאת ערב: <b>האוכל שנטמא באב</b>. זהו ולד ראשון: <b>ושנטמא בולד</b>. הטומאה. זהו ולד שני: <b>מצטרפין זה עם זה</b>. לכביצה, שהיא שיעור טומאת אוכלין: <b>לטמא כקל שבשניהם</b>. לעשות שלישי כדרך השני לעשות שלישי, והיינו כקל שבשניהם. אבל אין מצטרפין להכי שיעשו שני כמו שעושה ראשון שני, דא''כ היה כחמור שבשניהם:
<b style="color: gray;">תוי"ט</b>
{ו} <b>אין</b> כו'. פי' לטומאה. ובגמ' ל''ש אל לטומאת הידים אבל לענין אכילה מצטרפים. דתניא רא''א. לא יאכל כי קדש הוא. כל שבקדש פסול. בא הכתוב ליתן ל''ת על אכילתו. ופרש''י לטומאת ידים שגזרו בנותר ופגול שמטמאין את הידי' משום חשדי כהונה. או משום עצלי כהונה. וכיון דגזירה דרבנן הוט אינן מצטרפין דהו''ל גזירה לגזירה. אבל לענין אכילה אי איכא פחות מכזית פיגול ונותר משלים לכזית חייבי' עליו משום פיגול. ואי רוב דנותר כו' חייבי' עליו משום נותר ואמר לי רבי דאי הוה חצי זית מזה וחצי כו' מצטרפין לחייב משום נותר ומשום פיגול ע''כ. ונ''ל דלא לחייבן בשתים שא''כ אתה מחייבו על פחות מכשיעור. אלא לענין מלקות לחייבו אם התרה בו משום נותר או משום פגול: {ז} <b>מפני</b> כו'. אין זה עיקר הטעם. דהא אמרן דלענין אכילה מצטרפין ומשם אחד נפקא ולטומאת ידים הוא דאין מצטרפין ועיקר טומאה זו אינה אלא מדרבנן ואם כן מאי מפני שהם שני שמות. אלא טעמא כדכתב רש''י דלא גזרינן גזירה לגזירה כו' וי''ל דלפי שנמצא כמה פעמים שגזרו שתי הגזירות כאחת תני מפני כו' כלומר ולפיכך לא רצו לגזור כאחת. ועתוי''ט: {ח} <b>מצטרפים</b>. תניא רש''א מה טעם כו' מי גרם לשני לאו ראשון. וכיון דמכח ראשון אתי לי' טומאה. הוי כי ראשון ולהכי מצטרפין:
<h3>פרק ד - משנה ה</h3>
כָּל הָאֳכָלִין מִצְטָרְפִין, לִפְסוֹל אֶת הַגְּוִיָּה בְכַחֲצִי פְרָס, בִּמְזוֹן שְׁתֵּי סְעֻדּוֹת לָעֵרוּב, בְּכַבֵּיצָה לְטַמֵּא טֻמְאַת אֳכָלִין, בְּכַגְּרוֹגֶרֶת לְהוֹצָאַת שַׁבָּת, בְּכַכּוֹתֶבֶת בְּיוֹם הַכִּפּוּרִים. כָּל הַמַּשְׁקִין {י} מִצְטָרְפִין, לִפְסוֹל אֶת הַגְּוִיָּה בָּרְבִיעִית, וּבִמְלֹא {יא} לוּגְמָיו בְּיוֹם הַכִּפּוּרִים:
<b style="color: gray;">רע"ב</b> <b>לפסול את הגויה</b>. האוכל אוכלים טמאים בכחצי פרס, שהוא ביצה ומחצה לדברי רמב''ם, ושני ביצים לדכרי רבותי, נפסלת גוייתו מלאכול בתרומה, ופוסל את התרומה במגעו עד שיטבול: <b>במזון שתי סעודות לעירוב</b>. הרוצה ללכת יותר מאלפים אמה בשבת עושה עירובי תחומין ומניח מזון שתי סעודות במקום שרוצה שיקנה לו עירובו, והולך ממקום עירובו ולהלן אלפים אמה. והוא ששה ביצים לדברי רמב''ם, ושמונה ביצים לדברי רבותי: <b>בכביצה לטמא טומאת אוכלין</b>. שאין אוכל מטמא בפחות מכביצה, דכתיב (ויקרא י''א) מכל האוכל אשר יאכל, דמשמע אוכל הנאכל בבת אחת, ושיערו חכמים שאין בית הבליעה מחזיק יותר מביצת תרנגולת {ט}: <b>בכגרורת להוצאת שבת</b>. המוציא אוכלים בשבת מרשות לרשות אינו חייב בפחות מכגרוגרות: <b>בככותבת ביום הכיפורים</b>. ששינה הכתוב וכתב תענו, ולא כתב לא תאכלו, דמשמע דלא קפיד רחמנא אלא אעינוי, ושיערו חכמים דבכותבת מיתבא דעתיה דאניש, בפחות מככותבת לא מיתבא דעתיה: <b>לפסול את הגויה ברביעית</b>. השותה משקים טמאים ברביעית, נפסלה גוייתו מלאכול בתרומה ופוסל את התרומה במגעו עד שיטבול: <b>וכמלוא לוגמיו</b>. שהשותה ביוה''כ מלוא לוגמיו, חייב. פחות מכן, פטור:
<b style="color: gray;">תוי"ט</b>
{ט} <b>וכמוה</b> בלא קליפתה: {י} <b>כל</b> כו'. ובפ''י דמקוואות מ''ז מפ' הר''ב דוקא הז' משקין: {יא} <b>ובמלא</b> כו'. והר''ב העתיק וכמלוא ועפ''ח דיומא מ''ב:
<h3>פרק ד - משנה ו</h3>
הָעָרְלָה וְכִלְאֵי הַכֶּרֶם מִצְטָרְפִין זֶה עִם זֶה. רַבִּי שִׁמְעוֹן אוֹמֵר, אֵינָן מִצְטָרְפִין. הַבֶּגֶד וְהַשַּׂק, הַשַּׂק וְהָעוֹר, הָעוֹר וְהַמַּפָּץ, מִצְטָרְפִין זֶה עִם זֶה. רַבִּי שִׁמְעוֹן אוֹמֵר, מִפְּנֵי שֶׁהֵן רְאוּיִין לִטָּמֵא מוֹשָׁב:
<b style="color: gray;">רע"ב</b> <b>הערלה וכלאי הכרם מצטרפין</b>. שאם אכל חצי שיעור מזה וחצי שיעור מזה, מצטרפין ללקות את הארבעים {יב}. אי נמי, ערלה וכלאי הכרם מעורבים יחד שנפלו לתוך היתר, מצטרפים לאסור ביבש במאתים, ובלח בנותן טעם: <b>אינן מצטרפין</b>. כיון דשני שמות נינהו. אלא אם יש בקדירה לבטל טעם הערלה בפני עצמה וטעם כלאי הכרם בפני עצמו הכל מותר {יג}. ואין הלכה כר' שמעון: <b>הבגד</b>. שהוא מטמא שלשה על שלשה: <b>והשק</b>. שהוא מטמא ארבעה על ארבעה: <b>והעור</b>. חמשה על חמשה: <b>והמפץ</b>. ששה על ששה. הבגד מצטרף לשק שקל הימנו, לטמא בארבעה על ארבעה. וכן כל אחד מצטרף לקל. וכולן מצטרפים זה עם זה לטמא כשיעור הטומאה הקלה, אבל לא הקל עם החמור: <b>מפני שהן ראוים לטמא מושב</b>. כלומר אע''ג דאמרן לעיל דכל שאין שיעורן שוה אינן מצטרפין, הכא מצטרפין אע''פ שאין שיעורן שוה, הואיל והן שוין לדבר זה שכל אחד מהן ראוי לטמא במושב הזב {יד}, הלכך מצטרפין לטומאת מושב:
<b style="color: gray;">תוי"ט</b>
{יב} <b>ותימה</b> דבמ''ג פי' הר''ב כל הנבלו' מצטרפות לטומאה אבל לא למלקות ולפי שהן ב' שמות. וצ''ל דמתני' דהכא פליג'. עתוי''ט: {יג} <b>ולכאו'</b> לפי' הראשון אצ''ל דאינן מצטרפות ללקות כיון שהם ב' שמות כדתנן במ''ג. אלא דבגמ' איפכא שמעי' דפריך ומי צריך לר''ש לצרופי והתניא רש''א כל שהוא למכור, ומשני תני א''צ לצרף: {יד} <b>ותימה</b> דלעיל נמי שהם שוים בדבר א' ואעפ''כ אינן מצטרפין. והר''מ מסיים שאנו חוששין להשוות השיעור לטומאה בדברים שמטמאין לא בדברים שמתטמאים ול' רש''י המקצע מכולן יחד שחיבר קיצועיהן שקיצץ כל המינין ועשה מהן טפח על טפח ותפרן יחד וכן פירש''י כאן. ועתוי''ט:
<h2>פרק ה</h2>
<h3>פרק ה - משנה א</h3>
הַנֶּהֱנֶה שָׁוֶה פְרוּטָה מִן הַהֶקְדֵּשׁ, אַף עַל פִּי שֶׁלֹּא פָגַם, מָעַל, דִּבְרֵי רַבִּי עֲקִיבָא. וַחֲכָמִים אוֹמְרִים, כָּל דָּבָר שֶׁיֶשׁ {א} בּוֹ פְגָם, לֹא מָעַל עַד שֶׁיִּפְגּוֹם. וְכָל דָּבָר שֶׁאֵין בּוֹ פְגָם, כֵּיוָן שֶׁנֶּהֱנָה, מָעַל. כִּיצַד, נָתְנָה קַטְלָא {ב} בְצַוָּארָהּ, טַבַּעַת בְּיָדָהּ, שָׁתְתָה בְּכוֹס שֶׁל זָהָב, כֵּיוָן שֶׁנֶּהֱנֵית, מָעֲלָה. לָבַשׁ בְּחָלוּק, כִּסָּה בְּטַלִּית, בִּקַּע בְּקַרְדּוֹם, לֹא מָעַל עַד שֶׁיִּפְגּוֹם. תָּלַשׁ מִן הַחַטָּאת כְּשֶׁהִיא חַיָּה, לֹא מָעַל עַד שֶׁיִּפְגּוֹם. כְּשֶׁהִיא מֵתָה, כֵּיוָן שֶּׁנֶּהֱנָה, מָעַל {ד}:
<b style="color: gray;">רע"ב</b> <b>הנהנה שוה פרוטה מן ההקדש אע''פ שלא פגם מעל</b>. פלוגתא דר' עקיבא ורבנן מפרש בגמרא כגון בלבושא מציעאה. דלבוש מבחוץ פגים לאלתר, לפי שמתחכך בכתלים. ולא אפליגו נמי בלבוש דלפנים לגבי בשריה, דההוא נמי פגים לאלתר מחמת ז. יעה, אלא בלבושא מציעאה. ר' עקיבא סבר הואיל והוי דבר דלא פגים לאלתר אע''ג דפגים לאחר זמן הוי כדבר שאין בו פגם ומועלים בו, כיון שנהנה בשוה פרוטה. ורבנן סברי, הואיל ויש בו פגם מכל מקום, אין מועלים בו עד שיפגום: <b>כיצד</b>. דבר שאין בו פגם, כגון נתנה קטלא בצוארה, רביד של זהב של הקדש, או טבעת בידה, או שתתה בכוס של זהב של הקדש, כל הני אין בהם פגם בכך, אלא כיון שנהנית מהן שוה פרוטה, מעלה. וכיצד משערים בהן הנאה, אומדין כמה אשה רוצה ליתן שישאילוה תכשיטים כמות הללו להוליכן לבית המשתה להתכבד בהן, כאותו שיעור משלמת להקדש קרן וחומש כשנשתמשה בהן: <b>וכל דבר שיש בו פגם</b>. כגון לבש בחלוק, או כיסה בטלית, או בקע בקרדום. כיון דעומדים ליפגם, לא מעל עד שיפגום בהם בשוה פרוטה: <b>תלש</b>. שער: <b>מן החטאת</b>. בחטאת בעלת מום איירי דעומדת ליפדות {ג} ודבר שיש בו פגם הוא, הלכך לא מעל עד שיפגום בשוה פרוטה. אבל בחטאת תמימה דתלישת צמר ושער לא עביד בה מידי, שכך היא ראויה להקרבה עכשיו כמו שהיתה מתחילה, הויא ככוס של זהב שהוא דבר שאין בו פגם, וכיון שנהנה ממנה מעל: <b>כשהיא מתה כיון שנהנה מעל</b>. דכיון שמתה לאו בת פדיה היא, דאין פודים את הקדשים להאכילן לכלבים. ומיירי בין בחטאת תמימה בין בחטאת בעלת מום:
<b style="color: gray;">תוי"ט</b>
{א} <b>שיפגום</b> כו'. ילפינן להו בגמ' מקרא: {ב} <b>קטלא</b> כו'. אורחא דמלתא נקט שדרך הנשים להתקשט ולהשתמש בשל זהב ודרך האנשי' להתלבש בחלוק וטלית ולעשות מלאכה: {ג} <b>וכיון</b> שפגמה הכחישה ופיחת מדמיה. רש''י: {ד} <b>מעל</b>. ומעילה זו מדבריהם. הר''מ:
<h3>פרק ה - משנה ב</h3>
נֶהֱנָה בְּכַחֲצִי פְרוּטָה וּפָגַם בְּכַחֲצִי פְרוּטָה, אוֹ שֶׁנֶּהֱנָה בְשָׁוֶה פְרוּטָה בְּדָבָר אֶחָד וּפָגַם בְּשָׁוֶה פְרוּטָה בְּדָבָר אַחֵר, הֲרֵי זֶה לֹא מָעַל, עַד שֶׁנֶּהֱנֶה בְשָׁוֶה פְרוּטָה וְיִפְגּוֹם בְּשָׁוֶה פְרוּטָה בְּדָבָר אֶחָד:
<b style="color: gray;">רע"ב</b> <b>ופגם בכחצי</b>. שיעור. כגון, לבש בגדי קודש בהנאת שיעור שוה חצי פרוטה ופגם בכחצי פרוטה, שקרע בו ופגמו כשיעור חצי פרוטה: <b>ששנהנה בשוה פרוטה בדבר אחד</b>. שיש בו פגם ולא פגם: <b>ופגם בשוה פרוטה בדבר אחר</b>. כגון שפך משקה של קודש ולא נהנה {ה}: הרי זה לא מעל עד שיהנה בשוה פרוטה ויפגום בשוה פרוטה בדבר אחד. בעצמו, ויהיה דבר שיש בו פגם {ו}. דבמעילה כתיב (ויקרא ה,) וחטאה בשגגה, ובאוכל תרומה כתיב (במדבר י''ח) ולא תשאו עליו חטא, מה חטא האמור באוכל תרומה פוגם ונהנה, ובמה שפגם נהנה, אף חטאת האמור במעילה צריך שיהיה פוגם ונהנה ובאותו דבר בעצמו שפוגם נהנה ולא בדבר אחר:
<b style="color: gray;">תוי"ט</b>
{ה} <b>ומלישנא</b> דמתני' משמע שנהנה בשעה שפגם ול' הר''מ כגון שקרע קצת לבגד הקדש ונתן אותה חתיכה שקרע בבגדו ונתקשט בו ונהנה ממנו בש''פ בתכשיטו ולא פגם בחתיכה שום דבר אבל פגם בבגד ההקדש שקרע ממנו בש''פ הרי זה נהנה ופגם. אבל הדבר שפגם לא נהנה באותו הפגם עצמו: {ו} <b>ל'</b> רש''י והכא מיירי בדבר שיש פגם:
<h3>פרק ה - משנה ג</h3>
אֵין מוֹעֵל אַחַר מוֹעֵל בַּמֻקְדָּשִׁין, אֶלָּא בְהֵמָה וּכְלֵי שָׁרֵת {ז}. כֵּיצַד, רָכַב עַל גַּבֵּי בְהֵמָה וּבָא חֲבֵרוֹ וְרָכַב וּבָא חֲבֵרוֹ וְרָכַב, שָׁתָה בְכוֹס שֶׁל זָהָב וּבָא חֲבֵרוֹ וְשָׁתָה וּבָא חֲבֵרוֹ וְשָׁתָה, תָּלַשׁ מִן הַחַטָּאת וּבָא חֲבֵרוֹ וְתָלַשׁ וּבָא חֲבֵרוֹ וְתָלַשׁ, כֻּלָּן מָעָלוּ. רַבִּי אוֹמֵר, כֹּל שֶׁאֵין לוֹ פִדְיוֹן, יֵשׁ בּוֹ מוֹעֵל אַחַר מוֹעֵל:
<b style="color: gray;">רע"ב</b> <b>במקודשין אלא בהמה וכלי שרת</b>. בהמה תמימה, בהמת קדשי מזבח תמימה. דהני לאו לפדייה קיימי ולאו בני פגימה נינהו, שאפילו רכב אחד על גבי בהמה והכחישה או תלש מן צמרה, עדיין ראויה היא לקרבן, ויש בה מועל אחר מועל. וכן שתה אחד בכוס של זהב, אפילו אם פגמו ופחתו, כיון דקדוש [ת הגוף] הוא ולאו לפדיה קאי, ראוי הוא עדיין לשירות ויש בו מדעל אחר מועל. אבל קז. שי בדק הבית בגין בהמת קז. שי בדק הבית, אין בהם מועל אחר מועל, משום דבני פדייה נינהו, וכיון שמעל בו אחד שהוציאו לחולין {ח} תו לית בה מעילה: <b>רבי אומר כל דבר</b>. שאין לו פגם, שאינו נפסל, דהיינו כל דבר שאין לו פדיון כי הני דאמרן, אפילו פגמו יש בו מועל אחר מועל. ואיכא בין תנא קמא לרבי קדשי מזבח תמימים שנעשו בעלי מומים ועבר ושחטן {ט} קודם פדייה. רבי אומר יקברו, משום דבעו העמדה והערכה ולא אפשר דהא מתו, הלכך יקברו, וכיון דלא הוו תו בני פדייה יש בו מועל אחר מועל הנהנה מהן לאחר שחיטה. וחכמים אומרים יפדו, דלא בעו העמדה והערכה {י}, וכיון דקדושת דמים נינהו אין בו מועל אחר מועל. והלכה כחכמים:
<b style="color: gray;">תוי"ט</b>
{ז} <b>וכלי</b> שרת. גמ' ק''ו אם אחרים מביא לקדושתן [דכלים מקדשים] הוא עצמו לא כ''ש. פירש''י שיהא קדוש כ''כ שיהא בו מועל אחר מועל: {ח} <b>כר''י</b> במ''ח פ''ב דקדושין דס''ל הקדש בשוגג מתחלל: {ט} <b>דהשתא</b> יכול לפדותן להאכיל לאדם: {י} <b>ופליגי</b> את''ק ור''ש דמ''ג פ''ז דתמורה וג' מחלוקת בדבר תוס'. וצ''ע דהר''ב פסק כרבנן דהת' פסק כרבנן דהתם ודהכא. ועתוי''ט:
<h3>פרק ה - משנה ד</h3>
נָטַל אֶבֶן אוֹ קוֹרָה שֶׁל הֶקְדֵּשׁ, הֲרֵי זֶה לֹא מָעַל. נְתָנָהּ לַחֲבֵרוֹ, הוּא מָעַל {יג} וַחֲבֵרוֹ לֹא מָעַל. בְּנָאָהּ בְּתוֹךְ בֵּיתוֹ, הֲרֵי זֶה לֹא מָעַל, עַד שֶׁיָּדוּר תַּחְתֶיהָ בְּשָׁוֶה פְרוּטָה. נָטַל {טו} פְּרוּטָה שֶׁל הֶקְדֵּשׁ, הֲרֵי זֶה לֹא מָעַל. נְתָנָהּ לַחֲבֵרוֹ, הוּא מָעַל וַחֲבֵרוֹ לֹא מָעַל. נְתָנָהּ לַבַּלָּן, אַף עַל פִּי שֶׁלֹּא רָחַץ, מָעַל, שֶׁהוּא אוֹמֵר לוֹ {טז}, הֲרֵי מֶרְחָץ פְּתוּחָה, הִכָּנֵס וּרְחוֹץ:
<b style="color: gray;">רע"ב</b> <b>הרי זה לא מעל</b>. בגמרא מוקי לה בגזבר של הקדש, שהאבן והקורה של הקדש היו מסורות בידו מתחילה, וכי נטלן לעצמו עדיין הם ברשות הקדש, דכל היכא דמטלטל להו בביתיה הוו ברשות הקדש כבתחילה {יא}. אבל כי נתנה לחברו, הוציאה מרשותו ושינה מהקדש לחול {יב} ומעל, וחבירו לא מעל שכבר יצאה לחולין: <b>בנאה בתוך ביתו</b>. לא בנאה ממש, דאם כן הרי נהנה מיד שהוסיף בבנין ביתו {יד}. אלא כגון שנתנה על פי ארובה שלא בבנין, דהשתא אין לו הנאה עד שידור תחתיה ויהנה בה בשוה פרוטה, כגון שהיו פירותיו נתונים תחת הארובה, והיו גשמים דולפים עליהם, וסתם פי ארובה באבן של הקדש, כיון שהגין עליהן בשוה פרוטה, מעל: <b>נתנה לבלן</b>. כדי שיניחנו לרחוץ בבית המרחץ:
<b style="color: gray;">תוי"ט</b>
{יא} <b>וא''ת</b> ומ''מ הרי שלח בה יד ולחייב. דשליחות יד א''צ חסרון אלא שיתכוין לחסר. וה''נ קא מכוין ליטל' לעצמו. תי' התוס' שי''ל שאין אדם מועל אלא במתכוין להוציאו מרשות מי שהוא והכא הוא סבר שלו הוא: {יב} <b>ונמצא</b> מחסר להקדש ופגמו ועוד דהיינו שינוי ממש כו': {יג} <b>מעל</b>. בנתינת המתנה בטובת הנאה הבאה לו. הר''מ: {יד} <b>משמע</b> דהיינו נמי פגם ששינה אותה בבנין כו' והתוס' הקשו דהא שינוי החוזר לבריתו לא הוה שינוי. ובל' ראשון פרש''י שפחתה וחתכה וכ''פ התוס': {טו} <b>נטל</b> כו'. ק''ל הא תו למ''ל. ועתוי''ט: {טז} <b>אומר</b> לו כו'. ולא מיחסר משיכה משא''כ שאר אומנות דמחסרן משיכה ולדידן דקי''ל ר''ת מעות קונות מתניתין' בבלן נכרי ומש''ה דוקא כלן אבל שאר אומנות בעי משיכ' דכיון דבישראל מעות קונות בנכרי קונה במשיכ'. דדרשינן בגמ' רפ''ב דבכורות לעמיתך בכסף הא לעכ''ומ במשיכה. ועתוי''ט:
<h3>פרק ה - משנה ה</h3>
אֲכִילָתוֹ וַאֲכִילַת חֲבֵרוֹ, הֲנָיָתוֹ וַהֲנָיַת חֲבֵרוֹ, אֲכִילָתוֹ וַהֲנָיַת חֲבֵרוֹ, הֲנָיָתוֹ וַאֲכִילַת חֲבֵרוֹ, מִצְטָרְפִין זֶה עִם זֶה, וַאֲפִלּוּ לִזְמַן מְרֻבֶּה:
<b style="color: gray;">רע"ב</b> <b>אכילתו ואכילת חברו</b>. אכל הוא חצי שיעור והאכיל את חברו חצי שיעור, או נהנה הוא חצי שיעור וההנה את חברו חצי שיעור, וכן הנאתו ואכילת חברו, כגון סך הוא חצי שיעור וחבירו אכל חצי שיעור, או איפכא, כל אלו מצטרפים לחייבו אשם מעילות: <b>ואפילו לזמן מרובה</b>. כגון שאכל חצי שיעור היום וחצי שיעור למחר בהעלם אחד, או שאכל או נהנה כחצי שיעור היום והאכיל או ההנה את חברו כחצי שיעור למחר {יז}, מצטרפים ואפילו לזמן מרובה, ובלבד שיהיו בהעלם אחד, דכתיב (ויקרא ה') כי תמעול מעל, מכל מקום שתמעול נתחייב באשם:
<b style="color: gray;">תוי"ט</b>
{יז} <b>ובגמ'</b> תני אכילתו ואכילת חבירו אפי' מכאן ועד ג' שנים והר''מ כ''כ גבי הנאת עצמו:
<h2>פרק ו</h2>
<h3>פרק ו - משנה א</h3>
הַשָּׁלִיחַ שֶׁעָשָׂה שְׁלִיחוּתוֹ, בַּעַל הַבַּיִת מָעַל, לֹא עָשָׂה שְׁלִיחוּתוֹ הַשָּׁלִיחַ מָעַל. כֵּיצַד, אָמַר לוֹ תֵּן בָּשָׂר לָאוֹרְחִים וְנָתַן לָהֶם כָּבֵד, כָּבֵד וְנָתַן לָהֶם בָּשָׂר, הַשָּׁלִיחַ מָעָל {ד}. אָמַר לוֹ תֵּן לָהֶם חֲתִיכָה חֲתִיכָה {ה}, וְהוּא אָמַר טְלוּ שְׁתַּיִם שְׁתַּיִם, וְהֵם נָטְלוּ {ו} שָׁלשׁ שָׁלשׁ, כֻּלָּן מָעָלוּ {ז}. אָמַר לוֹ הָבֵא לִי מִן הַחַלּוֹן {ח} אוֹ מִגְּלוֹסְקְמָא, וְהֵבִיא לוֹ, אַף עַל פִּי שֶׁאָמַר בַּעַל הַבַּיִת לֹא הָיָה בְלִבִּי אֶלָּא מִזֶּה וְהֵבִיא מִזֶּה, בַּעַל הַבַּיִת מָעָל. אֲבָל אִם אָמַר לוֹ הָבֵא לִי מִן הַחַלּוֹן וְהֵבִיא לוֹ מִגְּלוֹסְקְמָא, (אוֹ מִן גְּלוֹסְקְמָא) וְהֵבִיא לוֹ מִן הַחַלּוֹן, הַשָּׁלִיחַ מָעָל:
<b style="color: gray;">רע"ב</b> <b>השליח</b>. שנתן לו בעל הבית הקדש או מעות הקדש להוציאם בתורת חולין, ועשה השליח שליחותו: <b>בעל הבית מעל</b>. דבמעילה יש שליח לדבר עבירה {א}. ובכל התורה כולה אין שליח לדבר עבירה, חוץ ממעילה {ב} משום דכתיב בה (במדבר ה') ואשמה הנפש ההיא, מי ששגג תחילה {ג} דהיינו המשלח: <b>תן בשר לאורחים</b>. מאותו בשר של הקדש: <b>ונתן להם כבד</b>. של הקדש: <b>והוא אומר טלו שתים וכו'</b>. ובלבד שיאמר השליח טלו שתים מדעתי, אז בעל הבית מעל, דלא עקר השליח שליחותו אע''פ שהוסיף על דברי המשלח, הלכך המשלח מעל שהרי נעשית שליחותו, והשליח מעל על זאת שהוסיף מדעתו, והאורחים נמי חייבים על השלישית שנטלו מדעתם. אבל אם לא אמר השליח טלו שתים מדעתי, אלא טלו שתים בשליחות בעל הבית, המשלח מעל שהרי נעשה דברו, והשליח פטור מפני שהוסיף על שליחות בעל הבית ולא עקר את השליחות ומה שהוסיף לא הוסיף מדעתו: <b>גלוסקמא</b>. בלשון יון קורין לתיבה גלוסקוס. וישם בארון, תרגום ירושלמי ושוון יתיה בגלוסקמא: <b>אע''פ שאמר בעל הבית לא היה בלבי אלא מזה כו' מעל</b>. לפי שעשה השליח מאמרו, ודברים שבלב אינן דברישם {ט}:
<b style="color: gray;">תוי"ט</b>
{א} <b>ולא</b> אמרינן דברי הרב ודברי התלמיד דברי מי שומעין. גמ': {ב} <b>לאו</b> כללא הוא דאף בשליחות יד ובטביחה דגנב אפי' ע''י שליח מיחייב: {ג} <b>ההיא</b> הוא דדייק. וק' הא מעילה בשוגג היא ואין שייך לומר דברי הרב כו' ולמה לי קרא. וי''ל דהכא מיירי אפי' בנזכר השליח מעל הבעל הבית כו'. ועתוי''ט: {ד} <b>מעל</b>. אפי' לרבי עקיבא דריש פרק ז' דנדרים דסבירא ליה דכל דממליך השליח מקרי מינו. הכא מש''ה השליח מעל. כיון דלא אמליך דהא בעי אמלוכי. גמ': {ה} <b>חתיכה</b> כו'. ל' הר''מ. במה דברים אמורים כשהיו החתיכות מקדשי ב''ה. אבל אם היו בשר עולה וכיוצא בו לא מעל אלא האוכל בלבד שהרי הוא חייב באיסור יתר על המעילה דהאוכל בשר העולה לבדה לוקה. ובכל התורה כולה אין שליח כו' אלא במעילה לבדה שלא יתערב עמה איסור אחר. הר''מ. והר''א: {ו} <b>והם</b> כו'. ולא עקרו דברי השליח ולא ימעול. דדוקא שליח בעינן דלימא מדעתו שלא יסברו האורחים כשיאמר בסתם שלדעת בעל הבית אומר כן. אבל מה שהן לוקחין יותר ממה שאמר שליח יודעין הן שעושין מדעתן ולא מדעת שליח. תוס': {ז} <b>כולן</b> כו'. ובמס' תרומות פרק ד' משנה ד' תנן האומר לשלוחו צא ותרום כו' אם נתכוין להוסיף אין תרומתו תרומה. משני בירושלמי דגבי מעילה משנטלו חתיכ' ראשונה נעשה שליחותו של בעה''ב. אבל בתרומה על כל חטה וחטה נסתיימ' שליחותו של בעל הבית. בתמיהה. והלא כשהוא פוחת. או או מוסיף הפרשתו בבת אחת עשויה. והוה ליה מעביר: {ח} <b>החלון</b>. העשוי להשתמש ולהניח בו חפציו. ואינו אלא חלל מה בעובי הכותל אבל אינו פתוח מעבר לעבר ומפולש כחלון העשוי לאורה: {ט} <b>גמ'</b>. וקמ''ל שזה ג''כ לענין מעילה. הר''מ:
<h3>פרק ו - משנה ב</h3>
שָׁלַח בְּיַד חֵרֵשׁ, שׁוֹטֶה, וְקָטָן, אִם עָשׂוּ שְׁלִיחוּתוֹ, בַּעַל הַבַּיִת מָעָל. לֹא עָשׂוּ שְׁלִיחוּתוֹ, הַחֶנְוָנִי מָעָל {יא}. שָׁלַח בְּיַד פִּקֵּחַ, וְנִזְכַּר עַד שֶׁלֹּא הִגִּיעַ אֵצֶל חֶנְוָנִי, הַחֶנְוָנִי מָעַל כְּשֶׁיּוֹצִיא. כֵּיצַד יַעֲשֶׂה, נוֹטֵל פְּרוּטָה אוֹ כֶלִי וְיֹאמַר, פְּרוּטָה שֶׁל הֶקְדֵּשׁ בְּכָל מָקוֹם שֶׁהִיא, מְחֻלֶּלֶת עַל זֶה. שֶׁהַהֶקְדֵּשׁ נִפְדֶּה בְּכֶסֶף וּבְשָׁוֶה כָסֶף:
<b style="color: gray;">רע"ב</b> <b>ביד חרש שוטה וקטן</b>. שאינן בני שליחות. אפילו הכי הואיל ונעשית שליחותו המשלח מעל {י}: <b>החנוני</b>. שקבל המעות מיד חרש שוטה וקטן, חייב כשיוציא המעות של הקדש בחפציו: <b>ונזכר</b>. בעל הבית קודם שהגיעו המעות ליד חנוני, וכיון שנזכר שוב אינו חייב קרבן מעילה, שאין קרבן מעילה אצל מזיד: <b>החנוני חייב</b>. והוא שנזכרו בעל הבית והשליח, דהשתא אין כאן שוגג אלא חנוני. אבל אם נזכר בעל הבית ולא נזכר השליח, השליח מעל שהוא שגג תחלה {יב}: <b>כיצד יעשה</b>. כלומר אם ידע החנוני בפרוטה זו שהיא קודש קודם שיוציאנה ונתערבה כבר עם שאר פרוטות שיש לו, כיצד יעשה ויהיה מותר להשתמש בפרוטותיו:
<b style="color: gray;">תוי"ט</b>
{י} <b>מידי</b> דהוה אמעטן של זתים בריש פרק ט' דטהרות מאימתי מקבלין טומאה משיזועו זיעת המעטן. הואיל וניחא לה מוכשרים. גמ'. וכלו' דהוי ממילא כמו חש''ו דהוי נמי כממילא כיון דאינן בני שליחות. עתוי''ט: {יא} <b>מעל</b>. לפי שהחש''ו אינן בני מעילה הלכך הקדש לא יצא לחולין עד שבאו ליד החנוני. תוס': {יב} <b>וכן</b> אם נזכר השליח ולא נזכר בעל הבית. בעה''ב מעל. תוס':
<h3>פרק ו - משנה ג</h3>
נָתַן לוֹ פְרוּטָה, אָמַר לוֹ הָבֵא לִי בְחֶצְיָהּ נֵרוֹת {יג} וּבְחֶצְיָהּ פְּתִילוֹת, הָלַךְ וְהֵבִיא לוֹ בְכֻלָּהּ נֵרוֹת אוֹ בְכֻלָּהּ פְּתִילוֹת, אוֹ שֶׁאָמַר לוֹ הָבֵא לִי בְכֻלָּהּ נֵרוֹת אוֹ בְכֻלָּהּ פְּתִילוֹת, הָלַךְ וְהֵבִיא לוֹ בְחֶצְיָהּ נֵרוֹת וּבְחֶצְיָהּ פְתִילוֹת, שְׁנֵיהֶם לֹא מָעָלוּ. אֲבָל אִם אָמַר לוֹ הָבֵא לִי בְחֶצְיָהּ נֵרוֹת מִמָּקוֹם פְּלוֹנִי וּבְחֶצְיָהּ פְּתִילוֹת מָמָּקוֹם פְּלוֹנִי, וְהָלַךְ וְהֵבִיא לוֹ נֵרוֹת מִבֵּית פְּתִילוֹת וּפְתִילוֹת מִבֵּית נֵרוֹת, הַשָּׁלִיחַ מָעָל:
<b style="color: gray;">רע"ב</b> <b>שניהם לא מעלו</b>. בעה''ב לא מעל שהרי לא נעשית שליחותו בפרוטה, והשליח לא מעל שלא עקר שליחותו של בעה''ב בפרוטה, ובפחות מפרוטה ליכא חיוב מעילה: <b>השליח מעל</b>. שעקר שליחותו של בעה''ב בין בפתילות בין בנרות ויש בשניהן פרוטה:
<b style="color: gray;">תוי"ט</b>
{יג} <b>נרות</b>. כלי חרס שמדליקין בו את הנרות. רש''י:
<h3>פרק ו - משנה ד</h3>
נָתַן לוֹ שְׁתֵּי פְרוּטוֹת אָמַר לוֹ הָבֵא לִי אֶתְרוֹג, וְהָלַךְ וְהֵבִיא לוֹ בִּפְרוּטָה אֶתְרוֹג וּבִפְרוּטָה רִמּוֹן, שְׁנֵיהֶם מָעָלוּ. רַבִּי יְהוּדָה אוֹמֵר, בַּעַל הַבַּיִת לֹא מָעַל, שֶׁהוּא אוֹמֵר לוֹ, אֶתְרוֹג גָּדוֹל הָיִיתִי מְבַקֵּשׁ וְהֵבֵאתָ לִי קָטָן וָרָע. נָתַן לוֹ דִינַר זָהָב {יד}, אָמַר לוֹ הָבֵא לִי חָלוּק, וְהָלַךְ וְהֵבִיא לוֹ בִּשְׁלשָׁה חָלוּק וּבִשְׁלשָׁה טַלִּית, שְׁנֵיהֶם מָעָלוּ. רַבִּי יְהוּדָה אוֹמֵר, בַּעַל הַבַּיִת לֹא מָעַל, שֶׁהוּא אוֹמֵר לוֹ, חָלוּק גָדוֹל הָיִיתִי מְבַקֵּשׁ וְהֵבֵאתָ לִי קָטָן וָרָע:
<b style="color: gray;">רע"ב</b> <b>שניהם מעלו</b>. והוא שיהא אותו האתרוג שוה שני פרוטות כמו שנתן לו בעה''ב. בעה''ב מעל כיון שקנה לו השליח כמו שאמר ושוה כמו שנתן לו, הרי נעשית שליחותו. והשליח מעל, שהרי קנה רמון בפרוטה מדעתו שלא בשליחות בעה''ב: <b>ר' יהודה אומר בעה''ב לא מעל</b>. דאמר ליה לשליח אילו היית קונה אתרוג בשתי פרוטות כמו שנתתי לך היית מביא לי אתרוג גדול שוה ארבע פרוטות, עכשיו שלא נתת אלא פרוטה הבאת לי אתרוג שוה שתי פרוטות שהוא קטן ורע, ונמצא שלא עשית שליחותי. ואין הלכה כר' יהודה:
<b style="color: gray;">תוי"ט</b>
{יד} <b>דינר</b> זהב. כ''ה דינר של כסף והם ו' סלעים בקרוב. הר''מ:
<h3>פרק ו - משנה ה</h3>
הַמַּפְקִיד מָעוֹת אֵצֶל הַשֻּׁלְחָנִי, אִם צְרוּרִין, לֹא יִשְׁתַּמֵּשׁ בָּהֶם. לְפִיכָךְ אִם הוֹצִיא, מָעָל. אִם מֻתָּרִים, יִשְׁתַּמֵּשׁ בָּהֶן. לְפִיכָךְ אִם הוֹצִיא, לֹא מָעָל. אֵצֶל בַּעַל הַבַּיִת, בֵּין כָּךְ וּבֵין כָּךְ, לֹא יִשְׁתַּמֵּשׁ בָּהֶם. לְפִיכָךְ אִם הוֹצִיא, מָעָל. הַחֶנְוָנִי כְּבַעַל הַבַּיִת, דִּבִרֵי רַבִּי מֵאִיר. רַבִּי יְהוּדָה אוֹמֵר, כַּשֻּׁלְחָנִי:
<b style="color: gray;">רע"ב</b> <b>אם צרורין</b>. קשורים קשר משונה אע''פ שאין עליו חותם, או קשורים כשאר קשרים וחתומין: <b>לא ישתמש בהן</b>. דגלי דעתיה דלא ניחא ליה שישתמש בהן הנפקד, הואיל וקשרן קשר משונה או הטיל עליו חותם: <b>מותרין</b>. קרי כל זמן שאין קשורים קשר משונה אלא קשור כשאר קשרים ואין עליו חותם: <b>לפיכך אם הוציא לא מעל</b>. דהוי כאילו אמר לו המפקיד שישתמש בהן, כיון שלא היו צרורין, והרי שליחותו עשה, והמפקיד נמי לא מעל דהא לא אמר לו בפירוש שישתמש בהן: <b>החנוני</b>. שמוכר פירות או בשמים בחנות: <b>כבעל הבית</b>. ואם הפקידו אצלו מעות, אף על פי שאינן צרורים, לא ישתמש בהם, הלכך אם היו מעות של הקדש ונשתמש בהן מעל: <b>כשלחני</b>. ומותר להשתמש במעות שהפקידו אצלו כשאינן צרורים, הלכך לא מעל. והלכה כר' יהודה:
<b style="color: gray;">תוי"ט</b> <b>.אין</b> פירוש למשנה זו
<h3>פרק ו - משנה ו</h3>
פְּרוּטָה שֶׁל הֶקְדֵּשׁ שֶׁנָּפְלָה לְתוֹךְ הַכִּיס, אוֹ שֶׁאָמַר פְרוּטָה בְּכִיס זֶה הֶקְדֵּשׁ, כֵּיוָן שֶׁהוֹצִיא אֶת הָרִאשׁוֹנָה, מָעַל, דִּבְרֵי רַבִּי עֲקִיבָא. וַחֲכָמִים אוֹמְרִים, עַד שֶׁיּוֹצִיא אֶת כָּל הַכִּיס {טו}. מוֹדֶה רַבִּי עֲקִיבָא, בְּאוֹמֵר פְרוּטָה מִן הַכִּיס זֶה הֶקְדֵּשׁ, שֶׁהוּא מוֹצִיא וְהוֹלֵךְ עַד שֶׁיּוֹצִיא אֶת כָּל הַכִּיס:
<b style="color: gray;">רע"ב</b> <b>כיון שהוציא את הראשונה</b>. לצורך תשמישו מעל: <b>וחכמים אומרים</b>. לא מעל: <b>עד שיוציא</b>. כל המעות שבכיס לצורך חולין. והלכה כחכמים: <b>פרוטה מן הכיס זה</b>. כלומר לא תכלה פרוטה מכיס זה עד שיהא בה הקדש {טז}:
<b style="color: gray;">תוי"ט</b>
{טו} הכיס. שאין מעילה מן הספק עד שיוציא האחרונה דאז הוי ודאי. וא''ת וליבטל ברובא וי''ל דהוי דשיל''ט שיכול לחללו כ''ט. ועתוי''ט: {טז} <b>גמ'</b> באומר לא יפטר כיס זה מן ההקדש משמע שצריך שיאמר בלשון הזה. וכ''כ הר''מ:
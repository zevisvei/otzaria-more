<h1>משנה - אבות</h1>

<h2>פרק א</h2>
<h3>פרק א - משנה א</h3>
משֶׁה קִבֵּל תּוֹרָה מִסִּינַי, וּמְסָרָהּ לִיהוֹשֻׁעַ {ב}, וִיהוֹשֻׁעַ לִזְקֵנִים, וּזְקֵנִים לִנְבִיאִים, וּנְבִיאִים מְסָרוּהָ לְאַנְשֵׁי כְנֶסֶת הַגְּדוֹלָה {ג}. הֵם אָמְרוּ שְׁלשָׁה דְבָרִים, הֱווּ מְתוּנִים בַּדִּין, וְהַעֲמִידוּ {ד} תַלְמִידִים הַרְבֵּה, וַעֲשׂוּ סְיָג לַתּוֹרָה:
<b style="color: gray;">רע"ב</b> <b>בסיני: מסיני</b>. ממי שנגלה זו אינה מיוסדת על פירוש מצוה ממצות התורה כשאר מסכתות שבמשנה, אלא כולה מוסרים ומדות, וחכמי אומות העולם ג''כ חברו ספרים כמו שבדו מלבם בדרכי המוסר כיצד יתנהג האדם עם חבירו, לפיכך התחיל התנא במסכת זו משה קבל תורה מסיני, לומר לך שהמדות והמוסרים שבזו המסכתא לא בדו אותם חכמי המשנה מלבם אלא אף אלו נאמרו בסיני: <b>מסיני</b>. ממי שנגלה בסיני {א}: <b>לזקנים</b>. שהאריכו ימים אחרי יהושע. ואותם הזקנים לזקנים אחרים עד שהגיעו לתחלתם של נביאים שהן עלי הכהן ושמואל הרמתי: <b>לאנשי כנסת הגדולה</b>. מאה ועשרים זקנים היו. זרובבל שריה רעליה מרדכי בלשן, שהיו בימי עזרא כשעלו מן הגולה בבית שני. ומכללם, חגי זכריה ומלאכי ונחמיה בן חכליה וחבריהם. ונקראו כנסת הגדולה לפי שהחזירו העטרה ליושנה [יומא ס''ט ע''ב] שמשה אמר (דברים י') האל הגדול הגבור והנורא, באו ירמיה ודניאל ולא אמרו גבור ונורא, והם החזירום כבתחלה, לפי שאמרו הן הן גבורותיו הן הן נוראותיו, שאלמלא כן היאך אומה כזו יכולה להתקיים בפני כמה אומות: <b>הם אמרו שלשה דברים</b>. הרבה דברים אמרו, אלא שלשה דברים הללו אמרו [הן] שיש בהם קיום התורה: <b>הוו מתונים בדין</b>. שאם בא דין לפניך פעם ושתים ושלש, לא תאמר דין זה כבר בא לפני ושניתי ושלשתי בו, אלא הוו מתונים, כלומר ממתינים קודם שתפסקו הדין: <b>והעמידו תלמידים הרבה</b>. לאפוקי מרבן גמליאל דאמר [ברכות כ''ח ע''א] כל תלמיד שאין תוכו כברו אל יכנס לבית המדרש, קמ''ל שמלמדין תורה לכל אדם ואין צריך לבדוק אחריו. ובלבד שלא יהיה ידוע מענינו שמעשיו מקולקלים וסאני שומעניה. אי נמי אשמועינן [יבמות ס''ב ע''ב] שאם העמיד תלמידים בבחרותו יעמיד תלמידים בזקנותו, דכתיב (קהלת י''א) בבוקר זרע זרעך ולערב אל תנח ידך: <b>ועשו סייג לתורה</b>. גדר שלא יבא ליגע באיסור תורה, כגון שניות לעריות, ושבות לשבת. דכתיב (ויקרא י''ח) ושמרתם את משמרתי, עשו משמרת למשמרתי:
<b style="color: gray;">תוי"ט</b>
{א} <b>כשנגלה</b> בסיני קבלה בכללותיה ופרטיה ודקדוקיה ולא נתחדשה לו הלכה. וכדאיתא בתורת כהנים שהביא רש''י בתחלת פרשת בהר סיני. ולהוראה זו אמר מסיני. ולא דבר ריק הוא שהרי זה אות על הדת, אחת היא לאמה, כנסת ישראל שקבלוה. ברה היא ליולדתה, התלמידים בנים הם לה', מה שתלמיד ותיק עתיד לחדש הכל קבל משה. שנאמר ועליהם ככל הדברים וכדדרשינן במגילה כו'. ועתוי''ט: {ב} <b>ומסרה</b> כו'. מה שקיבל מסר ליהושע. אבל במשה לא יוכל לומר שנמסרה לו, כי לא נמסר לו שער החמשים, כמבואר במסכת ר''ה דף כ''א: {ג} <b>ונביאים</b> מסרוה כו'. כלומר שאע''פ שלא כל הכנסיה היו נביאים נמסרה להם התורה כולה כו'. אבל אח''כ שנתמעטו הדורות לא נמסרה כולה, אבל קבל כל אחד כפי כחו. ומ''מ התורה שבידו קבלה היא איש מפי איש עד מרע''ה: {ד} <b>והעמידו</b>. אמרו לשון עמידה, לפי שמימות משה עד ימות רבן גמליאל היו לומדין בעמידה והרב יושב על הכסא. מדרש שמואל. ולי נראה לשון והעמידו, להעמידם בהבנת אמתתה של תורה [ועם שיהיו התלמידים הרבה] כי זהו עמידה וקיום, ושקר אין לו רגלים:
<h3>פרק א - משנה ב</h3>
שִׁמְעוֹן הַצַּדִּיק הָיָה מִשְּׁיָרֵי כְנֶסֶת הַגְּדוֹלָה. הוּא הָיָה אוֹמֵר, עַל שְׁלשָׁה דְבָרִים הָעוֹלָם עוֹמֵד, עַל הַתּוֹרָה וְעַל הָעֲבוֹדָה וְעַל גְּמִילוּת חֲסָדִים:
<b style="color: gray;">רע"ב</b> <b>משיירי</b>. משיורי. שלאחר שמתו כולן נשתיירה הקבלה בידו. והוא היה כהן גדול אחר עזרא: <b>הוא היה אומר</b>. כלומר כך היה מרגלא בפומיה תמיד. וכן כל רבי פלוני אומר, הוא היה אומר, שבמסכתא זו, פירושן היה רגיל לומר כן תמיד: <b>העולם עומד</b>. לא נברא העולם אלא בשביל שלשה דברים הללו: <b>על התורה</b>. שאלמלי לא קבלו {ה} ישראל את התורה לא נבראו שמים וארץ, דכתיב (ירמיה ל''ג) אם לא בריתי יומם ולילה חוקות שמים וארץ לא שמתי [שבת פ''ח ע''א]: <b>ועל העבודה</b>. עבודת הקרבנות. שכך שנינו במסכת תענית [כ''ז ע''ב], שאלמלא מעמדות לא נתקיימו שמים וארץ {ו}. ומצינו שבשביל הקרבנות שהקריב נח נשבע [הקדוש ברוך הוא] שלא יביא מבול לעולם. הרי שהעולם עומד על הקרבנות: <b>ועל גמילות חסדים</b>. דכתיב (תהלים פ''ט) עולם חסד יבנה. וגמילות חסדים הוא, לשמח חתנים, ולנחם אבלים, ולבקר חולים, ולקבור מתים, וכיוצא בזה:
<b style="color: gray;">תוי"ט</b>
{ה} <b>וקשיא</b> לי, שא''כ אינה אזהרה כלל ואינו דומה לאינך. ולי נראה דהיינו ההגיון ולימוד התורה, והיינו דכתיב אם לא בריתי יומם ולילה, כענין שנאמר והגית בו יומם ולילה. ועתוי''ט: {ו} <b>ובמסכת</b> מגילה מסיים, שנאמר אם לא בריתי וגו' לא שמתי. שבברית בין הבתרים הבטיח הקב''ה שאפילו ישראל חוטאים יקוים בריאות העולמ בזכות הקרבנות. ועתוי''ט:
<h3>פרק א - משנה ג</h3>
אַנְטִיגְנוֹס אִישׁ סוֹכוֹ {ז} קִבֵּל מִשִּׁמְעוֹן הַצַּדִּיק. הוּא הָיָה אוֹמֵר, אַל תִּהְיוּ כַעֲבָדִים הַמְשַׁמְּשִׁין אֶת הָרַב עַל מְנָת לְקַבֵּל פְּרָס, אֶלָּא הֱווּ כַעֲבָדִים {ח} הַמְשַׁמְּשִׁין אֶת הָרַב שֶׁלֹּא {י} עַל מְנָת לְקַבֵּל פְּרָס, וִיהִי מוֹרָא שָׁמַיִם עֲלֵיכֶם:
<b style="color: gray;">רע"ב</b> <b>פרס</b>. לשון ערך. בערכך, מתרגמינן פורסניה. והוא מה שאדם נותן למי שעבד אותו והוא אינו חייב בדין ליתן לו כלום {ט}, כמו מה שיתן אדם לבנו קטן או לאשתו או לעבדו מפני קורת רוח שעשו לו. ואפילו לתקות פרס כזה לא יעבוד אדם את בוראו, אלא מאהבה בלבד {י}: <b>ויהי מורא שמים עליכם</b>. אע''פ שאתה עובד מאהבה עבוד ג''כ מיראה. שהעובד מאהבה זריז במצות עשה, והעובד מיראה נזהר ממצות לא תעשה, ונמצאת דעבודתו שלימה. וכן אמרו חז''ל, עבוד מאהבה עבוד מיראה. עבוד מאהבה, שאם באת לשנוא דע שאתה אוהב ואין אוהב שונא. עבוד מיראה, שאם באת לבעוט דע שאתה ירא ואין ירא בועט:
<b style="color: gray;">תוי"ט</b>
{ז} <b>איש</b> סוכו. היה אדון למקום הנקרא סוכו. מלשון אישי כהן גדול: {ח} <b>כעבדים</b> כו'. אמר בכ''ף הדמיון וגם כפל דבריו אלא הוו כו' ודקדק בלשונו ולא אמר אלא תהיו כו', וגם קרא להעובדים ע''מ כו' עבדים, בכדי שלא נטעה בשום צד לומר שאסור הוא לעבוד ע''מ כו', דזה אינו, דגם העובד כן צדיק גמור הוא ועובד ה' מיקרי, [ובחנם טעו צדוק ובייתוס אלא שהיה לו לפרש שיהא מפורש לכל שומע] אבל בא להורות שיש מעלה ומדרגה יותר גדולה, והוא העובד מאהבה. ובא להזהירנו שנהיה ג''כ מהעובדים מאהבה. ועתוי''ט שהאריך בזה: {ט} <b>וכלומר</b> שזה ההפרש שיש בין פרס לשכר, כי השכר הוא שינתן בדין: {י} <b>שלא</b> וכו'. ונוסחא אחרינא ע''מ שלא וכו'. ולא הבינותי אותה נוסחא, דלא שייך לומר לעבוד ע''מ ועל תנאי שאם יתן לו שכר שלא יעבדהו. ולא קשיא הרי גם העובד שלא ע''מ כו' יודע הוא שסוף השכר לבא והרי הוא מקוה אל הגמול, זה אינו, שהעובד מאהבה הוא שבעיניו מקצר תמיד בעבודה וחושב בנפשו שלא עבד כראוי לו לרוב אהבתו בו יתברך, ואדרבה ירא לנפשו פן יחטא בקצורו בעבודתו, ואשם. וזו שסיים ויהא מורא שמים כו', כינהו בשם שמים, לומר שלא תהיה היראה מעונש ח''ו, אלא יראה מצד גדולתו יתברך נ''ל. תוי''ט:
<h3>פרק א - משנה ד</h3>
יוֹסֵי בֶּן יוֹעֶזֶר אִישׁ צְרֵדָה וְיוֹסֵי בֶּן יוֹחָנָן אִישׁ יְרוּשָׁלַיִם קִבְּלוּ מֵהֶם {יא}. יוֹסֵי בֶן יוֹעֶזֶר אִישׁ צְרֵדָה אוֹמֵר, יְהִי בֵיתְךָ בֵּית וַעַד לַחֲכָמִים, וֶהֱוֵי מִתְאַבֵּק בַּעֲפַר רַגְלֵיהֶם, וֶהֱוֵי שׁוֹתֶה בַצָּמָא אֶת דִּבְרֵיהֶם:
<b style="color: gray;">רע"ב</b> <b>יומי בן יועזר איש צרידה ויוסי בן יוחנן איש ירושלים</b>. כל התנאים הנזכרים בפרק זה זוג זוג פלוני ופלוני קבלו מפלוני ופלוני, הראשון מהם נשיא והשני אב בית דין: <b>יהי ביתך בית ועד לחכמים</b>. כשירצו החכמים להתקבץ ולהוועד, יהיה ביתך מוכן לדבר זה, שיהיו רגילים לומר נתקבץ בבית של פלוני. שאי אפשר שלא תלמוד מהם איזה דבר חכמה. משלו משל למה הדבר דומה, לנכנס לחנותו של בשם, אע''פ שלא לקח כלום, מ''מ ריח טוב קלט והוציא עמו: <b>והוי מתאבק בעפר רגליהם</b>. כלומר שתלך אחריהם. שהמהלך מעלה אבק ברגליו, וההולך אחריו מתמלא מאבק שהוא מעלה ברגליו. פירוש אחר, שתשב לרגליהם על הארץ. שכך היו נוהגים שהרב יושב על הספסל והתלמידים יושבים לרגליו על גבי קרקע: <b>והוי שותה בצמא את דבריהם</b>. כאדם צמא ששותה לתאבון, ולא כאדם שבע שקץ במזונו שמואס אפילו בדברים הערבים וטובים:
<b style="color: gray;">תוי"ט</b>
{יא} <b>קבלו</b> מהם. פירוש משמעון ואנטיגנוס. הרמ''ה. ויש ספרים גרסי ממנו. וכתב המדרש שמואל שהיא הגירסא המדוקדקת אם הוחזקה. ועתוי''ט:
<h3>פרק א - משנה ה</h3>
יוֹסֵי בֶּן יוֹחָנָן אִישׁ יְרוּשָׁלַיִם אוֹמֵר, יְהִי בֵיתְךָ פָּתוּחַ לִרְוָחָה, וְיִהְיוּ עֲנִיִּים בְּנֵי בֵיתֶךָ, וְאַל תַּרְבֶּה שִׂיחָה עִם הָאִשָּׁה. בְּאִשְׁתּוֹ אָמְרוּ, קַל וָחֹמֶר בְּאֵשֶׁת חֲבֵרוֹ. מִכָּאן אָמְרוּ חֲכָמִים, כָּל זְמַן {יב} שֶׁאָדָם מַרְבֶּה שִׂיחָה עִם הָאִשָּׁה, גּוֹרֵם רָעָה לְעַצְמוֹ, וּבוֹטֵל מִדִּבְרֵי תוֹרָה, וְסוֹפוֹ יוֹרֵשׁ גֵּיהִנָּם:
<b style="color: gray;">רע"ב</b> <b>יהי ביתך פתוח לרוחה</b>. כביתו של אברהם אבינו ע''ה שהיה פתוח לארבע רוחות העולם, כדי שלא יצטרכו האורחים להקיף למצוא הפתח: <b>ויהיו עניים בני ביתך</b>. ולא יקנה עבדים לשמשו. מוטב שיהנו ישראל מנכסיו ולא זרע כנען הארור: <b>באשתו אמרו</b>. מדקאמר עם האשה ולא אמר עם אשה, למדנו שבאשתו אמרו. אית דמפרשי, באשתו נדה בלבד, שלא יבוא לידי הרגל עבירה. ומדברי המשנה נראה, דאפילו באשתו טהורה. וכן אמרו חז''ל [חגיגה ה'] מגיד לאדם מה שיחו, אפילו שיחה קלה שבין איש לאשתו מגידין לו בשעת הדין. אלא א''כ צריך לפייסה לדבר מצוה, כגון רב דשח ושחק ועשה צרכיו: <b>מכאן אמרו חכמים</b>. רבינו הקדוש שסידר המשניות כתבה, מדברי חכם זה שאמר ואל תרבה שיחה עם האשה למדו חכמים לומר, כל זמן שאדם מרבה שיחה עם האשה גורם רעה לעצמו. מצאתי כתוב, כשאדם מספר לאשתו קורותיו כך וכך אירע לי עם פלוני, היא מלמדתו לחרחר ריב, כגון קורח שסיפר לאשתו מה שעשה משה שהניף את הלוים תנופה, והביאתו בדבריה לידי מחלוקת. אי נמי, מתוך שהוא מספר לה שחבריו גינוהו וביישוהו אף היא מבזה אותו בלבה, וזה גורם רעה לעצמו: <b>ובוטל מדברי תורה</b>. שנמשך אחר דברים בטלים ואינו עוסק בתורה:
<b style="color: gray;">תוי"ט</b>
{יב} <b>כ''ז</b> כו'. בין בהיותה טמאה, שהדיבור מביא לידי תאוה והתאוה לידי מעשה, ואין לך רעה גדולה מזו שגורם לעצמו. ובין שהיא טהורה, שיותר טוב היה שבזמן ההוא יהיה עוסק בד''ת, וזהו שאמר ובוטל מר''ת. מר''ש. ונוסחא אחרת מדויקת, כל המרבה:
<h3>פרק א - משנה ו</h3>
יְהוֹשֻׁעַ בֶּן פְּרַחְיָה וְנִתַּאי הָאַרְבֵּלִי קִבְּלוּ מֵהֶם. יְהוֹשֻׁעַ בֶּן פְּרַחְיָה אוֹמֵר, עֲשֵׂה לְךָ רַב, וּקְנֵה לְךָ חָבֵר {יג}, וֶהֱוֵי דָן אֶת כָל הָאָדָם לְכַף זְכוּת:
<b style="color: gray;">רע"ב</b> <b>עשה לך רב</b>. רמב''ם פירש, אע''פ שאינו ראוי להיות לך רב, עשה אותו רב עליך ולא תלמוד בינך לבין עצמך. ואני שמעתי, עשה לך רב, שיקבל לו רב אחד שילמוד ממנו תמיד, ולא ילמוד היום מאחד ולמחר מן האחר. ואע''ג דבמסכת עבודת זרה [דף י''ט] אמרו הלומד תורה מרב אחד אינו רואה סימן ברכה, כבר פירשו ואמרו הני מילי בסברא, שטוב לו לשמוע סברת הרבים, אבל לענין גמרא, מחד רב מעלי, כי היכי דלא לפגום לישניה: <b>וקנה לך חבר</b>. ואפילו אתה צריך לקנותו בדמים יקרים ולפזר עליו ממון כדי שתקנה אהבתו {יד}. אבל ברב לא שייך לומר קנה לך רב, שהרב צריך ללמד בחנם: <b>והוי דן את כל האדם לכף זכות</b>. כשהדבר בכף מאזנים ואין לו הכרע לכאן ולכאן. כגון אדם שאין אנו יודעים ממעשיו אם צדיק אם רשע ועשה מעשה שאפשר לדונו לזכות ואפשר לדונו לחובה, מדת חסידות היא לדונו לכף זכות. אבל אדם שהוחזק ברשע, מותר לדונו לחובה, שלא אמרו אלא החושד בכשרים לוקה בגופו [שבת צ''ז], מכלל שהחושד ברשעים אינו לוקה:
<b style="color: gray;">תוי"ט</b>
{יג} <b>וקנה</b> כו'. ולא אמר וקנה לך תלמיד, שאין ראוי לעשות דבר זה, לעשות האדם עצמו לרב ולומר תלמוד ממני, כמו שעושים בארצות הללו. ד''ח. ולי נראה דלא קשה מידי, דכבר הזהיר והעמידו תלמידים הרבה. ועתוי''ט: {יד} <b>חברתו</b> הוה ליה למימר. אבל תחלת דבריו לקוחים מדברי הר''מ, ולא אמרם לענין חברת הלימוד, שכתב שצריך האדם שיקנה אוהב לעצמו שיתקנו בו מעשיו וכל עניניו כמ''ש או חברותא או מיתותא כו'. וצריך שישתדל כו' שימשכהו לאהבתו:
<h3>פרק א - משנה ז</h3>
נִתַּאי הָאַרְבֵּלִי אוֹמֵר, הַרְחֵק מִשָּׁכֵן רָע, וְאַל תִּתְחַבֵּר {טו} לָרָשָׁע, וְאַל תִּתְיָאֵשׁ מִן הַפֻּרְעָנוּת {טז}:
<b style="color: gray;">רע"ב</b> <b>הרחק משכן רע</b>. שלא תלמוד ממעשיו. ועוד, שלא תלקה עמו במפלתו, דאוי לרשע ואוי לשכנו: <b>ואל תתחבר לרשע</b>. שכך אמרו חכמים, כל המתדבק לרשעים אף על פי שאינו עושה כמעשיהם נוטל שכר כיוצא בהם. למה הדבר דומה, לנכנס לביתו של בורסי, אע''פ שלא לקח ממנו כלום מ''מ ריח רע קלט והוציא עמו: <b>ואל תתיאש מן הפורענות</b>. שלא תאמר רשע זה מעשיו מצליחין אלך ואדבק עמו הואיל והשעה משחקת לו, לכך אמר ואל תתיאש מן הפורענות, כלומר דע שמהרה תבא עליו פורענות כי פתאום יבוא אידו:
<b style="color: gray;">תוי"ט</b>
{טו} <b>הרחק</b> כו'. שכנו שקרוב לו אמר בו לשון הרחקה. וברשע שאינו שכנו לא הוצרך. לומר הרחק, שאינו קרוב, רק הזהיר שלא יתחבר לו. ואמר בשכן, רע ולא רשע, לפי ששכונת הרשע היא רעה לשכנו וקרבתו היזק גדול משא''כ בשאינו שכנו אין רשעו גורם לאדם שום רע אע''פ שהוא רע לשמים אא''כ הוא מתחבר אליו. ר''י ן' שושן. ועתוי''ט: {טז} <b>ואל</b> כו'. ולא אמר שידאוג מן הפורענות, כי דבר זה מדה מגונה מי שהוא דואג מן הפורענות. אבל אל יתיאש כו' כאשר עשה המן שהיה בטוח בגודל עשרו וכהרף עין נהפך עליו הצלחתו. וזהו לשון ואל תתיאש. ד''ח:
<h3>פרק א - משנה ח</h3>
יְהוּדָה בֶן טַבַּאי וְשִׁמְעוֹן בֶּן שָׁטַח קִבְּלוּ מֵהֶם. יְהוּדָה בֶּן טַבַּאי אוֹמֵר, אַל תַּעַשׂ עַצְמְךָ כְּעוֹרְכֵי הַדַּיָּנִין. וּכְשֶׁיִּהְיוּ בַּעֲלֵי דִינִין עוֹמְדִים לְפָנֶיךָ, יִהְיוּ בְעֵינֶיךָ כִּרְשָׁעִים {יט}. וּכְשֶׁנִּפְטָרִים מִלְּפָנֶיךָ, יִהְיוּ בְעֵינֶךָ כְּזַכָּאִין, כְּשֶׁקִּבְּלוּ עֲלֵיהֶם אֶת הַדִּין:
<b style="color: gray;">רע"ב</b> <b>אל תעש עצמך כעורכי הדיינין</b>. כאותן אנשים שעורכים ומסדרים טענות בעלי הדין {יז} לפני הדיינים. שאסור לאדם לגלות דינו לאחד מבעלי הדין ולומר לו עשה כך {יח} בשביל שתזכה בדינך, ואע''פ שיודע שהדין עמו. פירוש אחר, כעורכי הדיינין, כגדולי הדיינין. ובתלמיד היושב לפני רבו מדבר, שלא יעשה עצמו כגדולי הדיינים לדבר לפני רבו כפוסק את הדין. עורכי, לשון ערכאות של נכרים [גיטין ט' ע''ב י' ע''ב] ערכאות של בית דוד. ומפי אחרים שמעתי, אל תעש עצמך כגדולי הדיינים לכוף בעלי דינים שיבואו לדין לפניך: <b>יהיו בעיניך כרשעים</b>. שלא יטה לבך לאחד מהם לומר איש פלוני חשוב הוא ולא יטעון טענת שקר. שאם אתה אומר כן, אין אתה רואה לו חובה: <b>כשקבלו עליהם את הדין</b>. שלא תחשוד החייב לומר גזלן היה זה. אלא תאמר שמא טועה היה ולא נתכוין לגזול {כ}. אי נמי, נתחייב אחד מהם שבועה ונשבע, לא תאמר לשקר נשבע:
<b style="color: gray;">תוי"ט</b>
{יז} <b>ומ''ש</b> בתחלת דבריו שעורכין כו'. לא שהם מטעימים בעצמם לפני הדיינים, אלא ע''י שמגלין לבעל דין לומר לו עשה בך הרי זה כאילו הם טוענים בפני הדיינים. ועתוי''ט: {יח} <b>ולא</b> אמר תהא טוען כך. אלא ר''ל שמשיאו עצה לעשות מעשה כההוא דר' יוחנן בפרק ד' דכתובות בדין רפואה שאין לה קצבה שנפרעין מנכסי הבעל, ויעץ להם ר''י קוצו לה מידי. אבל לא סלקא דעתך שיטעון לבעל דין דברי און ומרמה, שאלו הם רשעים גמורים. ועתוי''ט: {יט} <b>כרשעים</b>. אבל שניהם כצדיקים לא, שא''כ לא יחפש בטענותיהם וידין כל אחד לכף זכות ולא ירד לאמתת הדין. אבל כששניהם בעיניו כרשעים יחפש בטענותיהם של כל אחד כו', ובשביל כך ירד לאמתת הדין. ר''ח. ועתוי''ט: {כ} <b>דה''א</b> כיון דאיכא למחשד אין זה בכלל והוי דן כו' לכף זכות. צריכא:
<h3>פרק א - משנה ט</h3>
שִׁמְעוֹן בֶּן שָׁטַח אוֹמֵר, הֱוֵי מַרְבֶּה לַחֲקוֹר אֶת הָעֵדִים, וֶהֱוֵי זָהִיר בִּדְבָרֶיךָ, שֶׁמָּא מִתּוֹכָם יִלְמְדוּ לְשַׁקֵּר:
<b style="color: gray;">רע"ב</b> <b>והוי זהיר בדבריך</b>. שלא יאמר הדיין שמא כך וכך היה מעשה, או אם היה הדבר כך היה פלוני זכאי, ומתוך דברים הללו לומד בעל הדין או העדים לומר דבר שלא היה:
<b style="color: gray;">תוי"ט</b> <b>.אין</b> פירוש למשנה זו
<h3>פרק א - משנה י</h3>
שְׁמַעְיָה וְאַבְטַלְיוֹן קִבְּלוּ מֵהֶם. שְׁמַעְיָה אוֹמֵר, אֱהוֹב אֶת הַמְּלָאכָה, וּשְׂנָא אֶת הָרַבָּנוּת, וְאַל תִּתְוַדַּע לָרָשׁוּת:
<b style="color: gray;">רע"ב</b> <b>שמעיה ואבטליון</b>. גרי צדק היו {כא}, ומבני בניו של סנחריב הם. ושמעתי שמפני שהיה אבטליון אב בית דין נקרא בשם זה, שפירושו אב לקטנים. כי טליא בלשון ארמי, קטן, כמו [מגילה ה'. ע''ב] א''ר יוחנן כד הוינא טליא, כשהייתי קטן. לייתו טליא וטלייתא [יבמות קי''ד ע''א] יביאו קטן וקטנה. אף כאן אבטליון אביהן של יתומים קטנים: <b>אהוב את המלאכה</b>. אפילו יש לו במה להתפרנס {כב}, חייב לעסוק במלאכה. שהבטלה מביאה לידי שיעמום [כתובות נ''ט ע''ב]: <b>ושנא את הרבנות</b>. ולא תאמר אדם גדול אני וגנאי לי לעסוק במלאכה. דאמר ליה רב לרב כהנא [פסחים קי''ג ע''א], פשוט נבלתא בשוק וטול אגרא, ולא תימא כהנא אנא גברא רבא אנא וסניא בי מלתא. פירוש אחר, ושנא את הרבנות, התרחק מלנהוג שררה על צבור, שהרבנות מקברת את בעליה: <b>ואל תתודע לרשות</b>. כדי ליטול רבנות על ידיה. אי נמי, אל תתודע לרשות, שלא יעבירוך על דעת קונך, כמו שאירע לדואג האדומי. לרשות. השררה קרויה רשות, מפני שהרשות בידה לעשות כרצונה:
<b style="color: gray;">תוי"ט</b>
{כא} אין לפרש שהם עצמם היו גרים, שא''כ איך היה אפשר למנותן נשיא ואב ב''ד. אלא שבאו מן גרים. ובודאי אמן מישראל היו ולכן היו מותרים למנותן נשיא ואב''ד. ר''ח: {כב} <b>דהשתא</b> אינו עושה המלאכה מפני שכרה אלא לאהבתה בעצמה. ועתוי''ט:
<h3>פרק א - משנה יא</h3>
אַבְטַלְיוֹן אוֹמֵר, חֲכָמִים, הִזָּהֲרוּ בְּדִבְרֵיכֶם {כג}, שֶׁמָּא תָחוֹבוּ חוֹבַת גָּלוּת וְתִגְלוּ לִמְקוֹם מַיִם הָרָעִים, וְיִשְׁתּוּ הַתַּלְמִידִים הַבָּאִים אַחֲרֵיכֶם וְיָמוּתוּ, וְנִמְצָא שֵׁם שָׁמַיִם מִתְחַלֵּל:
<b style="color: gray;">רע"ב</b> <b>הזהרו בדבריכם</b>. שלא תניחו מקום למינים לטעות בדבריכם: <b>שמא תחובו חובת גלות</b>. כלומר, אע''פ שבמקום שאתם בו אין שם מינים, יש לחוש שמא יגרום החטא ותתחייבו גלות, ותגלו למקום שיש שם אנשים שמראים פנים בתורה שלא כהלכה, והם כינוי למים הרעים {כד}, ויבינו מתוך דבריכם דברים שאינם הגונים וישתו התלמידים הבאים אחריכם מאותם דברים דברי מינות וימותו בעונם: <b>ונמצא שם שמים מתחלל</b>. שישארו אותן דעות בטלות בעולם. כמו שקרה לאנטיגנוס איש סוכו עם צדוק ובייתומ תלמידיו, שאמר להם אל תהיו כעבדים המשמשים את הרב על מנת לקבל פרס, ואמרו הם, אפשר פועל עושה מלאכה כל היום וטורח ולערב אינו מקבל פרס. ויצאו למינות הם {כה} ותלמידיהם, ונקראים צדוקים ובייתוסים עד היום:
<b style="color: gray;">תוי"ט</b>
{כג} <b>חכמים</b> כו'. אין הכוונה שאין שאר בני אדם מוזהרים בכך, אלא שאם יפול ספק בדבריהם של חכמים יבואו השומעים לכלל טעות, משא''כ בדברי הדיוט שאין משגיהין על דבריו. לכן הזהיר יותר לחכמים. הר''י ן' שושן: {כד} <b>לשון</b> מסורס הוא, שהמים הרעים הם כינוי לפנים בתורה שלא כהלכה: {כה} <b>אין</b> זה שוה לדברי התנא שאינו מיירי אלא בתלמידים הבאים אחריכם. והרשב''ם כתב בשם אבות דר' נתן, שצדוק ובייתוס היו שונין לתלמידיהם דברי אנטיגנוס, וטעו התלמידים:
<h3>פרק א - משנה יב</h3>
הִלֵּל וְשַׁמַּאי קִבְּלוּ מֵהֶם. הִלֵּל אוֹמֵר, הֱוֵי מִתַּלְמִידָיו שֶׁל אַהֲרֹן, אוֹהֵב שָׁלוֹם וְרוֹדֵף שָׁלוֹם {כו}, אוֹהֵב אֶת הַבְּרִיּוֹת {כז} וּמְקָרְבָן לַתּוֹרָה:
<b style="color: gray;">רע"ב</b> <b>הוי מתלמידיו של אהרן אוהב שלום ורודף שלום</b>. פירשו באבות דרבי נתן, כיצד היה אהרן אוהב שלום, כשהיה רואה שני בני אדם מתקוטטים היה הולך לכל אחד מהם שלא מדעת חברו ואומר לו, ראה חברך איך הוא מתחרט ומכה את עצמו על שחטא לך והוא אמר לי שאבא אליך שתמחול לו, ומתוך כך כשהיי פוגעים זה בזה היו מנשקים זה את זה. וכיצד היה מקרב את הבריות לתורה, כשהיה יודע באדם שעבר עבירה היה מתחבר {כח} עמו ומראה לו פנים צהובות, והיה אותו אדם מתבייש ואומר אילו היה יודע צדיק זה מעשי הרעים כמה היה מתרחק ממני, ומתוך כך היה חוזר למוטב. הוא שהנביא מעיד עליו (מלאכי ב') בשלום ובמישור הלך אתי ורבים השיב מעון:
<b style="color: gray;">תוי"ט</b>
{כו} <b>ורודף</b> כו'. כענין שנאמר בקש שלום ורדפהו: {כז} <b>אוהב</b> כו'. לפי שהם בריותיו של הקב''ה ולפיכך ראוי שתאהבהם, וגם שתהיה האהבה מזה הפנים, ולא מפנים אחרים, כגון מפני הנאה המגיע לך מהם: {כח} <b>לכאורה</b> מתנגד למאמר ואל תתחבר לרשע. ח''ל הר''מ, היה מתחיל לו לשלום והיה מתאהב אליו והיה מראה לספר עמו:
<h3>פרק א - משנה יג</h3>
הוּא הָיָה אוֹמֵר, נְגַד שְׁמָא, אֲבַד שְׁמֵהּ {כט}. וּדְלָא מוֹסִיף, יָסֵיף {ל}. וּדְלָא יָלֵיף, קְטָלָא חַיָּב. וּדְאִשְׁתַּמֵּשׁ בְּתַגָּא, חֳלָף:
<b style="color: gray;">רע"ב</b> <b>נגד שמא אבד שמיה</b>. מי שנמשך שמו למרחוק מתוך שררה ורבנות, מהרה יאבד שמו, שהרבנות מקברת את בעליה. נגד לשון משיכה. תרגום משכו, נגידו: <b>ודלא מוסיף</b>. מי שאינו מוסיף על לימודו: <b>יסיף</b>. יסוף מפיו מה שכבר למד וישכח תלמודו. ויש שגורסין יאסף, כלומר יאסף אל עמיו וימות בלא עתו: <b>ודלא יליף</b>. קשה מדלא מוסיף, הלכך קטלא חייב, כלומר ראוי הוא שיהרגוהו, כמו שאמרו [פסחים מ''ט:] עם הארץ מותר לקרעו כדג, ומגבו: <b>ודישתמש בתגא</b>. המשתמש בכתרה של תורה {לא} כאדם המשתמש בכליו, חלף ועבר מן העולם. תגא בלשון ישמעאל כתר. ויש מפרשים, תג''א ר''ת ת'למיד ג'ברא א'חרינא. שאסור לאדם להשתמש בתלמידים שאינן תלמידיו. ואני שמעתי, ודישתמש בתגא, המשתמש בשם המפורש, חלף ואבד, שאין לו חלק לעולם הבא:
<b style="color: gray;">תוי"ט</b>
{כט} <b>שמיה</b>. שהיה לו כבר, וישאר קרח מכאן וקרח מכאן. מד''ש. ועתוי''ט: {ל} <b>ודלא</b> וכו'. לפי שאומר נגד שמיה כלומר מי שלומד להגדיל שמו אבד שמיה ופן תאמר בלבבך לא אלמוד עוד כי שמא יהיה למודי בשביל השם ויאבד, או, אם שמעתי מאמר זה קודם שאלמוד לא אלמוד, לזה אמר ודלא מוסיף, יסיף ודאי, כי הלומד ופירש קשה מהכל כו'. כ''מ. ועתוי''ט: {לא} <b>והא</b> שאמר תגא סתם ולא פירש של תורה, לפי שסתם כתר כתרה של תורה, כי כל הכתרים זולתו אינן כלום. הר''י ן' ששון:
<h3>פרק א - משנה יד</h3>
הוּא הָיָה אוֹמֵר, אִם אֵין אֲנִי לִי, מִי לִי. וּכְשֶׁאֲנִי לְעַצְמִי, מָה אֲנִי. וְאִם לֹא עַכְשָׁיו, אֵימָתָי:
<b style="color: gray;">רע"ב</b> <b>אם אין אני לי</b>. אם אין אני זוכה לעצמי מי יזכה בשבילי: <b>וכשאני לעצמי</b>. ואפילו זכיתי לעצמי, מה הוא הזכות הזה ובמה נחשב הוא כנגד מה שאני חייב לעשות: <b>ואם לא עכשיו</b>. בעולם הזה: <b>אימתי</b>. כי אחר המות אי אפשר לזכות עוד. פירוש אחר, אם לא עכשיו בימי הבחרות, אימתי, שמא בימי הזקנה לא יעלה לידי:
<b style="color: gray;">תוי"ט</b> <b>.אין</b> פירוש למשנה זו
<h3>פרק א - משנה טו</h3>
שַׁמַּאי אוֹמֵר, עֲשֵׂה תוֹרָתְךָ קֶבַע. אֱמוֹר מְעַט וַעֲשֵׂה הַרְבֵּה, וֶהֱוֵי מְקַבֵּל אֶת כָּל הָאָדָם בְּסֵבֶר פָּנִים יָפוֹת:
<b style="color: gray;">רע"ב</b> <b>עשה תורתך קבע</b>. שיהיה עיקר עסקך ביום ובלילה בתורה, וכשתהיה יגע מן הלמוד תעשה מלאכה. ולא שיהיה עיקר עסקך במלאכה וכשתפנה מן המלאכה תעסוק בתורה. ומצאתי כתוב, עשה תורתך קבע, שלא תחמיר לעצמך ותקל לאחרים {לב}, או תחמיר לאחרים ותקל לעצמך, אלא תהא תורתך קבע לך כמו לאחרים, וכן הוא אומר בעזרא [ז' י'] כי עזרא הכין לבבו לדרוש את תורת ה' ולעשות וללמד לבני ישראל, כמו שהכין לבו לעשות כך היה מלמד לבני ישראל: <b>אמור מעט ועשה הרבה</b>. כמו שמצינו באברהם אבינו ע''ה, שאמר תחלה (בראשית י''ד) ואקחה פת לחם, ובסוף ויקח בן בקר רך וטוב: <b>והוי מקבל את כל האדם</b>. כשאתה מכניס אורחים לביתך לא תתן להם ופניך כבושות בקרקע, שכל הנותן ופניו כבושות בקרקע אפילו נתן כל מתנות שבעולם מעלין עליו כאילו לא נתן כלום. שלש אזהרות הזהיר שמאי, כנגד שלש מעלות שהזכיר ירמיה, חכם גבור ועשיר. כנגד חכם אמר עשה תורתך קבע, כנגד עשיר אמר אמור מעט ועשה הרבה, כנגד גבור אמר הוי מקבל את כל האדם בסבר פנים יפות, שיכבוש יצרו וילחום כנגד לבו הרע, ושנינו איזהו גבור הכובש את יצרו:
<b style="color: gray;">תוי"ט</b>
{לב} וזה שלא כדעת בית אביו של ר''ג שהוא מבית הלל כדקלקמן שהרי היו מחמירין כו':
<h3>פרק א - משנה טז</h3>
רַבָּן גַּמְלִיאֵל {לג} הָיָה אוֹמֵר, עֲשֵׂה לְךָ רַב, וְהִסְתַּלֵּק מִן הַסָּפֵק, וְאַל תַּרְבֶּה לְעַשֵּׂר אֳמָדוֹת:
<b style="color: gray;">רע"ב</b> <b>עשה לך רב</b>. לענין הוראה מדבר עכשיו, אם בא דין לפניך ונסתפקת בו, עשה לך רב, והסתלק מן הספק. ולא תפסוק עליו אתה לבדו. כי הא דרבא כי הוי אתי טרפתא לגביה הוי מכניף לכולהו טבחי דמתא מחסיא, אמר, כי היכי דלמטיין שיבא מכשורא: <b>ואל תרבה לעשר אומדות</b>. שהמפריש מעשרות מאומד אינו ניצול מן הקלקלה. אם פוחת ממה שראוי ליתן, מעשרותיו מתוקנים ופירותיו מקולקלים. ואם העדיף על שהיה ראוי ליתן, פירותיו מתוקנים ומעשרותיו מקולקלים {לד}:
<b style="color: gray;">תוי"ט</b>
{לג} <b>ר''ג</b>. והוא בן בנו של הלל. ולכך לא נכתב לשון קבלה מכאן ולהלן, לפי שמתלמידי שמאי והלל נתרבה המחלוקת בישראל כו' לא היתה מוגבלת ומקובלת ונמסרה כמו אצל הראשונים. כך פירשו המפרשים. ואינו מוכרח, דבפ''ב מ''ח תנן, ריב''ז קיבל כו' מהלל ושמאי כו': {לד} <b>שהטבל</b> מעורב בהן. הר''מ. ורש''י. והחסיד הר''י ן' שושן מתמה למה לא אסר בהחלט מכל וכל שלא לעשר אלא במדה, ולימא ואל תעשר, מאי ואל תרבה. ולכך אני אומר שהכונה שאפילו שנתכוין להרבות ולתת יותר מן השיעור, שמא תטעה באומד דעתך. ועתוי''ט:
<h3>פרק א - משנה יז</h3>
שִׁמְעוֹן בְּנוֹ {לה} אוֹמֵר, כָּל יָמַי גָּדַלְתִּי בֵין הַחֲכָמִים, וְלֹא מָצָאתִי לַגּוּף טוֹב אֶלָּא שְׁתִיקָה. וְלֹא הַמִּדְרָשׁ הוּא הָעִקָּר, אֶלָּא הַמַּעֲשֶׂה. וְכָל הַמַּרְבֶּה דְבָרִים, מֵבִיא חֵטְא:
<b style="color: gray;">רע"ב</b> <b>ולא מצאתי לגוף טוב אלא שתיקה</b>. מי ששומע חרפתו ושותק: <b>ולא המדרש הוא העיקר אלא המעשה</b>. ותדע לך שהשתיקה טובה {לו}, שאפילו המדרש והדרש והדיבור בתורה שאין לך מדה טובה הימנה, אין עיקר קיבול השכר אלא בשביל המעשה, והדורש ואינו מקיים, נוח לו אם היה שותק ולא היה דורש: <b>וכל המרבה דברים מביא חטא</b>. שכן מצינו בחוה שהרבתה דברים, ואמרה, אמר אלהים לא תאכלו ממנו ולא תגעו בו, והוסיפה נגיעה שלא נאסרה בה, ודחפה נחש עד שנגעה בו, ואמר לה, כשם שאין מיתה בנגיעה כך אין מיתה באכילה, ומתוך כך באת לידי חטא שאכלה מן הפרי. הוא ששלמה אומר (משלי ל') אל תוסף על דבריו פן יוכיח בך ונכזבת:
<b style="color: gray;">תוי"ט</b>
{לה} <b>שמעון</b> בנו. והוא מהרוגי המלכות. והוא רשב''ג דסוף פרק קמא דכריתות. ואינו רשב''ג דסוף פרקין: ואולי כשאמר מאמר זה עדיין לא עלה לגדולת רבן, דוגמת בן זכאי בפ''ה דסנהדרין מ''ב: {לו} <b>דאי</b> לא בעי לראיה על הקודם, היה ראוי שיקדים לזה וכל המרבה כו' שהוא יותר ראוי להסמיכו אל ולא מצאתי כו':
<h3>פרק א - משנה יח</h3>
רַבָּן שִׁמְעוֹן בֶּן גַּמְלִיאֵל {לז} אוֹמֵר, עַל שְׁלשָׁה דְבָרִים הָעוֹלָם עוֹמֵד, עַל הַדִּין וְעַל הָאֱמֶת וְעַל הַשָּׁלוֹם, שֶׁנֶּאֱמַר (זכריה ח) אֱמֶת וּמִשְׁפַּט שָׁלוֹם שִׁפְטוּ בְּשַׁעֲרֵיכֶם {לט}:
<b style="color: gray;">רע"ב</b> <b>העולם עומד</b>. ישובן של בני אדם מתקיים. אין זה כמו העולם עומד דלעיל {לח}: <b>על הדין</b>. לזכות את הזכאי ולחייב את החייב: <b>ועל האמת</b>. שלא ישקרו איש בעמיתו: <b>ועל השלום</b>. בין המלכיות, ובין אדם לחבירו:
<b style="color: gray;">תוי"ט</b>
{לז} <b>רשב''ג</b>. הוא נכדו של ד''ש הנזכר במשנה הקודמת. וזהו אביו של רבי הוא רבינו הקדוש. ובו מתחיל הפרק השני: {לח} <b>דאלו</b> קיום העולם יוכל להתקיים ע''י הג' שבשבילם נברא דמאי דלא הוה הוה, כ''ש דמאי דהוה שיהא בהוייתו בשבילם, דגמילות חסדים ג''כ יוכל להיות ביחידי סגולה שעל ידם יקוים העולם, וכמ''ש כל העולם לא נברא אלא בשביל חנינא בני. ועתוי''ט: {לט} <b>שנאמר</b> כו'. ולעיל מיניה כתיב כאשר זממתי להרע לכם וגו' כן שבתי זממתי בימים האלה להיטיב את ירושלים ואת בית יהודה אל תיראו אלה הדברים אשר תעשו וגו'. ועתוי''ט:
<h2>פרק ב</h2>
<h3>פרק ב - משנה א</h3>
רַבִּי אוֹמֵר, אֵיזוֹהִי דֶרֶךְ יְשָׁרָה שֶׁיָּבוֹר לוֹ הָאָדָם, כֹּל שֶׁהִיא תִפְאֶרֶת לְעוֹשֶׂיהָ וְתִפְאֶרֶת לוֹ מִן הָאָדָם. וֶהֱוֵי זָהִיר {א} בְּמִצְוָה קַלָּה כְּבַחֲמוּרָה {ב}, שֶׁאֵין אַתָּה יוֹדֵעַ מַתַּן שְׂכָרָן שֶׁל מִצְוֹת {ד}. וֶהֱוֵי מְחַשֵּׁב הֶפְסֵד מִצְוָה כְּנֶגֶד שְׂכָרָהּ {ה}, וּשְׂכַר עֲבֵרָה כְּנֶגֶד הֶפְסֵדָהּ. וְהִסְתַּכֵּל בִּשְׁלשָׁה דְבָרִים וְאִי אַתָּה בָא לִידֵי עֲבֵרָה, דַּע {ו} מַה לְּמַעְלָה מִמָּךְ {ז}, עַיִן רוֹאָה וְאֹזֶן שׁוֹמַעַת, וְכָל מַעֲשֶׂיךָ בַּסֵּפֶר נִכְתָּבִין {ח}:
<b style="color: gray;">רע"ב</b> <b>רבי אומר</b>. שיבור. שיברור: <b>כל שהיא תפארת לעושיה ותפארת לו מן האדם</b>. שיהא נוח לו, ויהיו נוחין בני אדם ממנו. וזה יהיה, כשילך בכל המדות בדרך האמצעי ולא יטה לאחד משני הקצוות. שאם הוא כילי ביותר, יש תפארת לו, שאוסף ממון הרבה, אבל אין בני אדם מפארין אותו במדה זו. ואם הוא מפזר יותר מן הראוי, בני אדם המקבלים ממנו מפארים אותו, אבל אינו תפארת לעושיה ואינו נוח לו, שהוא בא לידי עניות בשביל כך. אבל מדת הנדיבות שהיא אמצעית בין הכילות והפיזור, היא תפארת לעושיה, ששומר את ממונו ואינו מפזר יותר מן הראוי. ותפארת לו מן האדם, שבני אדם מפארים אותו שנותן כמו שראוי לו ליתן. וכן הדין בכל שאר המדות: <b>שאין אתה יודע מתן שכרן של מצות</b>. לא נתפרש בתורה שכר המקיים מצות עשה {ג}, ולא עונש המבטל מעשותן. דאילו עונשן של מצות לא תעשה מפורשין הן, סקילה, שריפה, הרג, וחנק, כרת, ומיתה בידי שמים, ומלקות. העונש הקל לעבירה קלה, והחמור לחמורה: <b>והוי מחשב הפסד מצוה</b>. מה שאתה מפסיד מסחורתך וממונך מפני עסק המצוה, כנגד השכר שיעלה לך ממנה בעולם הזה או בעולם הבא, שיהיה יותר מאותו הפסד: <b>ושכר עבירה</b>. הנאה שאתה נהנה בעבירה, כנגד הפסד שעתיד לבוא לך ממנה:
<b style="color: gray;">תוי"ט</b>
{א} <b>איזהוי</b> כו'. והוי זהיר כו'. לפי שהדרך שיברור לו כו'. הוא דבר הרשות ועצה טובה הוא דקמ''ל, אבל אינו מחייב לאדם בכך. ואילו והוי זהיר כו' מחייב הוא לאדם שיהא זהיר כו' לכך היתה תחלת דברי פיהו איזהוי דרך שיבור בלשון נסתר, ואח''כ והוי זהיר בלשון נוכח לחייבו בכך. ד''ח: {ב} <b>והוי</b> כו'. לענין זהירות להיות זריז ומהיר במצוה קלה כמו שהוא זריז ומהיר במצוה חמורה הוא אומר ומזהיר, לפי בו'. לא שר''ל כשיבא לידך שתי מצות האחת קלה והאחת חמורה ואין לאל ידך לעשות שתיהן כאחת שלא תעזוב הקלה ותעשה החמורה, שזה אין השכל סובלו, אלא לענין זהירות בלבד הוא אומר. וכל אחת ואחת בשעתה. ד''ח: {ג} <b>וז''ל</b> הר''מ, מצות עשה לא התבאר שכר כל אחת מהן מה היא אצל הש''י. וניחא דהא נמצא למען ירבו ימיכם וגו', למען ייטב לך, למען יאריכון ימיך. ובד''ח מפרש, שלענין הטורח והזריזות וההוצאה אומר שאין אתה יודע, דלפום צערא אגרא כו'. ועתוי''ט: {ד} <b>מתן</b> שכרן. יש שכר לפעולתך מהש''י כו'. וכמו מי שעובד למלך ושכר הפעולה קצובה. ולפי שהיה נאותה לו למלך או מצד אחר נותן המלך יותר ויותר מן הקצוב לשכר הפעולה ושכר כזה אינו ראוי להקראות שכר לבד. אבל זה שמו מתן שכר לפי שיש עמו מתנה מרובה. ועתוי''ט: {ה} <b>מחשב</b> כו'. שאע''פ שאין שכרה ידוע כמה הוא, ידענו ששכר מצוה בהאי עלמא ליכא ושכר האמיתי בעוה''ב ואין ערך אליו מהטוב הגשמי שאתה מפסיד [ועמש''ל פ''א מ''ג]. ועתוי''ט: {ו} <b>דע</b>. לפי שההסתכלות הזה אינה בראייה חושיית, אבל בראיית השכל, לכך חזר ואמר דע: {ז} <b>למעלה</b>. שאם חלש למעלה וגבור למטה אימת החלש על הם:: <b>ור</b> כ''ש שהגבור למעלה וממך לא רחוק. אבל למעלה ממך ממש כענין שנאמר שויתי ה' לנגדי תמיד: {ח} <b>עין</b> כו'. כנגד המעשה אמר עין רואה, וכנגד הדבור הרע אמר ואוזן שומעת. והיה מספיק למניעת העבירות כשידע שמעשיו בספר נכתבין. אבל לא ידע ויבין את זאת כי אם בהקדים לו הידיעה שיש רואה ושומע. וכתב בר''ח, אמר עין ואוזן בלשון יחיד, כי לא אדם הוא שיש לו עיני בשר ודם ח''ו:
<h3>פרק ב - משנה ב</h3>
רַבָּן גַּמְלִיאֵל בְּנוֹ שֶׁל רַבִּי יְהוּדָה הַנָּשִׂיא אוֹמֵר, יָפֶה תַלְמוּד תּוֹרָה עִם דֶּרֶךְ אֶרֶץ {ט}, שֶׁיְּגִיעַת שְׁנֵיהֶם מְשַׁכַּחַת עָוֹן. וְכָל תּוֹרָה שֶׁאֵין עִמָּהּ מְלָאכָה, סוֹפָהּ בְּטֵלָה וְגוֹרֶרֶת עָוֹן. וְכָל הָעֲמֵלִים עִם הַצִּבּוּר, יִהְיוּ עֲמֵלִים עִמָּהֶם לְשֵׁם שָׁמַיִם, שֶׁזְּכוּת אֲבוֹתָם מְסַיְּעָתַן וְצִדְקָתָם עוֹמֶדֶת לָעַד. וְאַתֶּם, מַעֲלֶה אֲנִי {יא} עֲלֵיכֶם שָׂכָר הַרְבֵּה {יב} כְּאִלּוּ עֲשִׂיתֶם:
<b style="color: gray;">רע"ב</b> <b>דרך ארץ</b>. מלאכה או סחורה: <b>שיגיעת שניהם משכחת עון</b>. שהתורה מתשת כחו של אדם, והמלאכה מפרכת ומשברת את הגוף, ומתוך כך יצר הרע בטל ממנו: <b>וכל תורה שאין עמה מלאכה</b>. ואם תאמר יהא עמל בתורה תמיד ויגיעתה תהא משכחת עון, ומה צורך למלאכה, לכך הוזקק לומר וכל תורה שאין עמה מלאכה סופה בטלה, לפי שאי אפשר לו בלא מזונות, ומלסטם את הבריות ומשכח תלמודו: <b>יהיו עוסקין עמהם לשם שמים</b>. ולא כדי ליטול עטרה לומר כך וכך עשיתי בשביל הציבור: <b>שזכות אבותם מסייעתן</b>. שזכות אבותן של ציבור וצדקתן העומדת לעד היא המסייעת אל העוסקין עמהן להוציא לאור צדקן, ולא מצד טוב השתדלותן של העוסקים: <b>ואתם מעלה אני עליכם שכר</b>. אע''פ שאין הדבר בא לידי גמר טוב מצד מעשיכם אלא בשביל זכות אבותם של ציבור, מעלה אני עליכם שכר כאילו אתם עשיתם הישועה הזאת בישראל, הואיל ואתם עוסקים לשם שמים. פירוש אחר, כל העוסקים עם הציבור להכריח ולכוף את הצבור לדבר מצוה לצדקה או לפדיון שבויים, יהיו עוסקים עמהם לשם שמים {י}, שזכות אבות של צבור מסייעתן לתת מה שפסקו עליהם ואפילו ממון הרבה, והצדקה שיעשו תעמוד להם לעד. ואתם המתעסקים לכוף את הצבור למצוה זו, מעלה אני עליכם שכר כאילו עשיתם זאת המצוה מממונכם ממש. ורמב''ם פירש, ואתם מעלה אני עליכם שכר כאילו עשיתם, אם בשעה שאתם עוסקים עם הציבור נתבטלתם מעשיית איזו מצוה בשביל עסקי הציבור, מעלה אני עליכם שכר כאילו עשיתם אותה מצוה שנתבטלתם ממנה:
<b style="color: gray;">תוי"ט</b>
{ט} <b>ת''ת</b> כו'. פירש בד''ח, לפי שהדרך ארץ קודם בזמן לת''ת להכי טופל ת''ת עם ד''א במלת עם. ועתוי''ט: {י} <b>ר''ל</b> ואל יחושו על הציבור שלא יוכלו לשאת המשא הכבד הזה, שזכות כו', ואפילו ממון הרבה, ובלבד שיהיה העסק הזה שמכריחים לשם שמים ולא לשום פניה אחרת בעולם. ועתוי''ט: {יא} <b>אני</b>. נמצא כך בלשון חכמים. כמו ואני ועקיבא בן יוסף ערב בדבר. ועתוי''ט: {יב} <b>הרבה</b>. לפי שאתם עוסקים בצרבי צבור שהם רבים, ומאחר שהם רבים, הרבה שכר יש לכם כאלו עשיתם הרבה. ד''ח:
<h3>פרק ב - משנה ג</h3>
הֱווּ זְהִירִין בָּרָשׁוּת, שֶׁאֵין מְקָרְבִין לוֹ לָאָדָם אֶלָּא לְצֹרֶךְ עַצְמָן. נִרְאִין כְּאוֹהֲבִין בִּשְׁעַת הֲנָאָתָן. וְאֵין עוֹמְדִין לוֹ לָאָדָם בִּשְׁעַת דָּחֳקוֹ:
<b style="color: gray;">רע"ב</b> <b>הוו זהירים ברשות</b>. אתם המתעסקים בצרכי ציבור, אע''פ שאתם צריכים להתוודע לרשות כדי לפקח על עסקי רבים {יג}, הוו זהירים וכו':
<b style="color: gray;">תוי"ט</b>
{יג} <b>דעל</b> כיוצא בזו לא אמר שמעיה כי זו מצוה רבה היא להתוודע להם כדי לפקח על עסקי צבור. ומרדכי ורבינו הקדוש יוכיחו. מד''ש:
<h3>פרק ב - משנה ד</h3>
הוּא הָיָה אוֹמֵר, עֲשֵׂה רְצוֹנוֹ כִּרְצוֹנֶךָ, כְּדֵי שֶׁיַּעֲשֶׂה רְצוֹנְךָ כִּרְצוֹנוֹ. בַּטֵּל רְצוֹנְךָ מִפְּנֵי רְצוֹנוֹ {יד}, כְּדֵי שֶׁיְּבַטֵּל רְצוֹן אֲחֵרִים מִפְּנֵי רְצוֹנֶךָ. הִלֵּל אוֹמֵר, אַל תִּפְרוֹשׁ מִן הַצִּבּוּר, וְאַל תַּאֲמֵן בְּעַצְמָךְ עַד יוֹם מוֹתָךְ, וְאַל תָּדִין אֶת חֲבֵרָךְ עַד שֶׁתַּגִּיעַ לִמְקוֹמוֹ, וְאַל תֹּאמַר דָּבָר שֶׁאִי אֶפְשָׁר לִשְׁמוֹעַ שֶׁסּוֹפוֹ לְהִשָּׁמַע. וְאַל תֹּאמַר לִכְשֶׁאֶפָּנֶה אֶשְׁנֶה {יח}, שֶׁמָּא לֹא תִפָּנֶה:
<b style="color: gray;">רע"ב</b> <b>עשה רצונו כרצונך</b>. פזר ממונך בחפצי שמים, כרצונך, כאילו פזרת אותם בחפציך. שאם עשית כן יעשה רצונך כרצונו, כלומר יתן לך טובה בעין יפה: <b>כדי שיבטל רצון אחרים</b>. יפר עצת כל הקמים עליך לרעה. ואני שמעתי, שאין זה אלא דרך כבוד כלפי מעלה, והרי הוא כאילו כתוב כדי שיבטל רצונו מפני רצונך. כאותה שאמרו בפרק במה אשה [דף ס''ג ע''א] כל העושה מצוה כתקנה אפילו גזר דין של שבעים שנה מתבטל מעליו: <b>אל תפרוש מן הציבור</b>. אלא השתתף בצרתם. שכל הפורש מן הציבור אינו רואה בנחמת הציבור {טו} [תענית י''א ע''א:<b>] ואל תאמן בעצמך עד יום מותך</b>. שהרי יוחנן כהן גדול שימש בכהונה גדולה שמונים שנה ולבסוף נעשה צדוקי [ברכות כ''ט ע''א]: <b>ואל תדין את חברך עד שתגיע למקומו</b>. אם ראית חברך שבא לידי נסיון ונכשל, אל תדינהו לחובה עד שתגיע לידי נסיון כמותו ותנצל: <b>ואל תאמר דבר שאי אפשר לשמוע וסופו להשמע</b>. כלומר, לא יהיו דבריך מסופקים שאי אפשר להבינם בתחלה ובעיון ראשון, ותסמוך שאם יעמיק השומע בהם לבסוף יבינם. כי זה יביא בני אדם לטעות בדבריך, שמא יטעו ויצאו למינות על ידך {טז}. פירוש אחר, לא תגלה סודך אפילו בינך לבין עצמך ותאמר שאין כאן מי שישמעך, לפי שסופו להשמע, כי עוף השמים יוליך את הקול {יז}. והגירסא היא לפי פירוש זה, שסופו להשמע. אבל רש''י גורס, ואל תאמר דבר שאפשר לשמוע שסופו להשמע. ובדברי תורה מדבר, אל תאמר על דבר תורה שאתה יכול לשמוע עכשיו שתשמע אותו לבסוף, אלא הט אזניך ושמע מיד {יז}: <b>לכשאפנה</b>. מעסקי, אעסוק בתורה:
<b style="color: gray;">תוי"ט</b>
{יד} <b>בטל</b> כו'. נ''ל דעשה רצונו אמר כלפי מ''ע, ולפיכך אמר בטל רצונך כנגד מצות ל''ת: {טו} <b>וקשה</b>, דא''כ יוכל לומר לא מעוקצך כו'. ורש''י מסיים, ואינו רואה סימן ברכה לעולם. ועוד יש לומר, שאינו רואה וימות בלא עתו או יגלה ממקומו: {טז} <b>וא''כ</b> היינו הא דאבטליון פ''ק מי''א, ותו למ''ל. והר''מ לא פירש אלא שלא יהיו פשוטי הדברים מרוחק מאד ובטל מן הדיבור שהוא אומר. לא יהיו דבריך צריכים לפירוש רתוק: {יז} <b>רישא</b> דקרא, גם במדעך מלך אל תקלל ובחדרי משכבך אל תקלל עשיר: {יח} <b>לכשאפנה</b> כו'. הוא לא זו אף זו, אפילו שלא לשמוע מזולתך אלא לשנות בעצמך אל תאמר לכשאפנה כו':
<h3>פרק ב - משנה ה</h3>
הוּא הָיָה אוֹמֵר, אֵין בּוֹר יְרֵא חֵטְא, וְלֹא עַם הָאָרֶץ חָסִיד, וְלֹא הַבַּיְשָׁן לָמֵד, וְלֹא הַקַּפְּדָן מְלַמֵּד, וְלֹא כָל {יט} הַמַּרְבֶּה {כ} בִסְחוֹרָה מַחְכִּים. ובִמְקוֹם שֶׁאֵין אֲנָשִׁים, הִשְׁתַּדֵּל {כא} לִהְיוֹת אִישׁ:
<b style="color: gray;">רע"ב</b> <b>בור</b>. ריק מכל דבר, ואפילו בטיב משא ומתן אינו יודע. והוא גרוע מעם הארץ. תרגום והאדמה לא תשם [בראשית מ''ז], וארעא לא תבור: <b>ולא עם הארץ חסיד</b>. אבל ירא חטא אפשר שיהיה, שהרי הוא בקי בטיב משא ומתן: <b>ולא הביישן למד</b>. שהמתבייש לשאול שמא ילעיגו עליו, ישאר תמיד בספקותיו: <b>ולא הקפדן</b>. הרב שמקפיד על התלמידים כששואלים אותו, לא ילמד כראוי. אלא צריך שיסביר פנים בהלכה לתלמידיו: <b>ולא כל המרבה בסחורה מחכים</b>. דכתיב (דברים ל,) ולא מעבר לים היא, אין התורה מצויה באותם שהולכים מעבר לים [עירובין נ''ה ע''א]: <b>ובמקום שאין אנשים</b>. לישב בראש ולהורות הוראות:
<b style="color: gray;">תוי"ט</b>
{יט} <b>כל</b>. אמר כל לפי שאפשר וכבר נמצא מי שהרבה בסחורה ויחכם, בענין ר''א בן חרסום או אילפא ודומיהם. מד''ש. ואמר מחכים, פועל יוצא, שלעתות הפנאי ילמד לאחרים אבל לא יחכימם: {כ} <b>המרבה</b>. דוקא קאמר המרבה. דבלא משא ומתן להחיות גופו, גם תורתו אינה מתקיימת. כדאמרינן לקמן אם אין קמח אין תורה. ואמרינן יפה ת''ת עם דרך ארץ: {כא} <b>השתדל</b>. ענין ההרגל והמחשבה לדבר. ותרגום ויאבק איש עמו, ואשתדל גברא עמיה. הר''מ:
<h3>פרק ב - משנה ו</h3>
אַף הוּא רָאָה גֻלְגֹּלֶת אַחַת שֶׁצָּפָה עַל פְּנֵי הַמָּיִם. אָמַר (לָהּ), עַל דַּאֲטֵפְתְּ, אַטְפוּךְ. וְסוֹף מְטַיְּפַיִךְ יְטוּפוּן {כב}:
<b style="color: gray;">רע"ב</b> <b>על דאטפת אטפוך</b>. רשע היית ומלסטם את הבריות ומציפן בנהר, ובאותה מדה מדדו לך: <b>וסוף מטיפיך יטופון</b>. שלא היה הדבר מסור בידן להרגך, אלא לבית דין, והקב''ה מסרך בידן שמגלגלים חובה ע''י חייב, ועתיד הוא אח''כ לתבוע מהן מיתתך {כג}:
<b style="color: gray;">תוי"ט</b>
{כב} <b>על</b> כו'. לא אמרו בדרך חיוב מוחלט, שכן הוא ושכן יהיה, שהרי אפשר שזה הנשטף לא שטף, וכן השוטף אפשר שלא יושטף. אלא בדרך הנתה היה אומר בינו לבין עצמו שכן הוא כפי השכל. ומפני שהמפורסם מכחישו. הרגיל בפיו להשמיע לרבים, מרבה בשר כו', לומר, כן בל המדות הנהוגות בעולם, ושבמדה שאדם מודד כו' ומן הגלויות אתה דן לנסתרות שגם המה ביושר וצדק אלא שאין בנו כח להשכילם ולעמוד על תכונהם. ובזה תוכיח מאמרו הקודם אין בור כו'. ועתוי''ט. ואמר יטופון לשון רבים להשמיענו שאפילו הרבים שהרגו את היחיד בולן יהרגו: {כג} <b>שהרי</b> בבחירת עצמו עשה זאת לא לקיים שליחותו יתברך. והרבה שלוחים היו למקום שיהרג זה. ועתוי''ט:
<h3>פרק ב - משנה ז</h3>
הוּא הָיָה אוֹמֵר, מַרְבֶּה בָשָׂר, מַרְבֶּה רִמָּה. מַרְבֶּה נְכָסִים, מַרְבֶּה דְאָגָה. מַרְבֶּה נָשִׁים, מַרְבֶּה כְשָׁפִים. מַרְבֶּה שְׁפָחוֹת, מַרְבֶּה זִמָּה. מַרְבֶּה עֲבָדִים, מַרְבֶּה גָזֵל. מַרְבֶּה תוֹרָה, מַרְבֶּה חַיִּים. מַרְבֶּה יְשִׁיבָה, מַרְבֶּה חָכְמָה. מַרְבֶּה עֵצָה, מַרְבֶּה תְבוּנָה. מַרְבֶּה צְדָקָה, מַרְבֶּה שָׁלוֹם. קָנָה שֵׁם טוֹב, קָנָה לְעַצְמוֹ {כה}. קָנָה לוֹ דִבְרֵי תוֹרָה, קָנָה לוֹ חַיֵּי הָעוֹלָם הַבָּא:
<b style="color: gray;">רע"ב</b> <b>מרבה בשר מרבה רמה</b>. המרבה באכילה ושתיה עד שנעשה שמן ובעל בשי, מרבה עליו רמה בקבר, וקשה רמה למת כמחט בבשר החי {כד}. וקמשמע לן האי תנא, שכל ריבויין קשים לאדם חוץ מריבוי תורה וחכמה וצדקה: <b>מרבה דאגה</b>. שמא יגזלוהו מבית המלך או שמא יבואו עליו לסטים ויהרגוהו. וחסיד אחד היה מתפלל, המקום יצילני מפיזור הנפש. ושאלו ממנו מהו פיזוי הנפש, אמר להם שיהיו לו נכסים מרובים מפוזרים במקומות הרבה וצריו לפזר נפשו לחשוב לכאן ולכאן: <b>מרבה נשים מרבה כשפים</b>. סדרא נקיט ואזיל. בתחלה אדם מקשט עצמו ואוכל ושותה ומרבה בשי, ואח''כ מבקש להרבות נכסים, ולאחר שהרבה נכסים ורואה שיש בידו סיפוק לפרנס נשים רבות הוא מרבה לו נשים, ולאחר שהרבה נשים כל אחת צריכה שפחה שתשמשנה הרי מרבה שפחות, וכיון שיש לו בני בית מרובין צריך לשדות וכרמים לספק יין ומזון לבני ביתו ומרבה עבדים לעבוד השדות והכרמים. לכך הן שנויין בסדר זה: <b>מרבה תורה מרבה חיים</b>. דכתיב (דבו. ים ל') כי היא חייך ואוו. ך ימיך: <b>מרבה חכמה</b>. שנותן טעם לדבריו, והסברות שלו מתישבות על לב השומעין: <b>מרבה ישיבה</b>. הרבה תלמידים מתקבצים ובאים לשמוע סברותיו. ואית דגרסי, מרבה ישיבה מרבה חכמה, מי שמרבה בתלמידים, התלמידים מחדדים אותו ומרבין ומוסיפין על חכמתו: <b>מרבה עצה</b>. מי שמרבה ליטול עצה. מרבה תבונה. מבין דבר מתוך דבר מעצות שיועציו נותנים לו: <b>מרבה צדקה מרבה שלום</b>. שנאמר (ישעיה ל''ב) והיה מעשה הצדקה שלום:
<b style="color: gray;">תוי"ט</b>
{כד} <b>לא</b> שקיימו בזה ההרגשה למת ועשו מה שאינו ישנו, שאין צער למת באזמל, והחנוטין יוכיח. אבל אמרוהו בלפי הנפש שמצטער מאד בראותה בניוולו של הגוף. וכן הוא בכל בו. ועתוי''ט שהאריך בזה: {כה} <b>לעצמו</b>. לתנאתו בעוה''ז. מר''ש. ולי נראה לפרש שענינו שקנה עצמותו. ורוצה לומר שבהיות לו שם טוב הנה נתעצם והיה מה שהוא. שכל שאין לו שם טוב הנה הוא כלא היה. ועתוי''ט:
<h3>פרק ב - משנה ח</h3>
רַבָּן יוֹחָנָן בֶּן זַכַּאי קִבֵּל מֵהִלֵּל וּמִשַּׁמַּאי {כו}. הוּא הָיָה אוֹמֵר, אִם לָמַדְתָּ תּוֹרָה הַרְבֵּה, אַל תַּחֲזִיק טוֹבָה לְעַצְמָךְ, כִּי לְכָךְ נוֹצָרְתָּ {כז}. חֲמִשָּׁה תַלְמִידִים הָיוּ לוֹ לְרַבָּן יוֹחָנָן בֶּן זַכַּאי {כח}, וְאֵלּוּ הֵן, רַבִּי אֱלִיעֶזֶר בֶּן הֻרְקְנוֹס, וְרַבִּי יְהוֹשֻׁעַ בֶּן חֲנַנְיָה, וְרַבִּי יוֹסֵי הַכֹּהֵן, וְרַבִּי שִׁמְעוֹן בֶּן נְתַנְאֵל, וְרַבִּי אֶלְעָזָר בֶּן עֲרָךְ. הוּא הָיָה מוֹנֶה שְׁבָחָן. רַבִּי אֱלִיעֶזֶר {כט} בֶּן הֻרְקְנוֹס, בּוֹר סוּד שֶׁאֵינוֹ מְאַבֵּד טִפָּה {לא}. רַבִּי יְהוֹשֻׁעַ בֶּן חֲנַנְיָה, אַשְׁרֵי יוֹלַדְתּוֹ. רַבִּי יוֹסֵי הַכֹּהֵן, חָסִיד. רַבִּי שִׁמְעוֹן בֶּן נְתַנְאֵל, יְרֵא חֵטְא. וְרַבִּי אֶלְעָזָר בֶּן עֲרָךְ, מַעְיָן הַמִּתְגַּבֵּר. הוּא הָיָה אוֹמֵר, אִם יִהְיוּ כָל חַכְמֵי יִשְׂרָאֵל בְּכַף מֹאזְנַיִם, וֶאֱלִיעֶזֶר בֶּן הֻרְקְנוֹס בְּכַף שְׁנִיָּה, מַכְרִיעַ אֶת כֻּלָּם. אַבָּא שָׁאוּל אוֹמֵר מִשְּׁמוֹ, אִם יִהְיוּ כָל חַכְמֵי יִשְׂרָאֵל בְּכַף מֹאזְנַיִם וְרַבִּי אֱלִיעֶזֶר בֶּן הֻרְקְנוֹס אַף עִמָּהֶם, וְרַבִּי אֶלְעָזָר בֶּן עֲרָךְ בְּכַף שְׁנִיָּה, מַכְרִיעַ אֶת כֻּלָּם:
<b style="color: gray;">רע"ב</b> <b>אל תחזיק טובה לעצמך</b>. לומר הרבה תורה למדתי. ולפי שהוא לא הניח לא מקרא ולא משנה הלכה ואגדה שלא למד [סוכה כ''ח ע''א, בבא בתרא קל''ד ע''א] היה אומר כן: <b>בור סוד</b>. גרסינן, ולא בור סיד {ל}. כלומר, כבור טוח בסיד: <b>שאינו מאבד טפה</b>. כך הוא אינו שוכח דבר אחד מתלמודו: <b>אשרי יולדתו</b>. מאושר במדות טובות עי שכל העולם אומרים עליו אשרי מי שילדתו. ויש אומרים, על שם שהיא גרמה לו שיהא חכם, שהיתה מחזרת על כל בתי מדרשות שבעירה ואומרת להם בבקשה מכם בקשו רחמים על העובר הזה שבמעי שיהיה חכם, ומיום שנולד לא הוציאה ערשתו מבית המדרש כדי שלא יכנסו באזניו אלא דברי תורה: <b>חסיד</b>. שעושה לפנים משורת הדין: <b>ירא חטא</b>. מחמיר על עצמו ואוסר עליו דברים המותרים, מיראתו שמא יבא לידי חטא. דאם לא כן מאי רבותיה, אפילו עם הארץ אפשר להיות ירא חטא: <b>מעין המתגבר</b>. לבו רחב ומוסיף פלפול וסברות מדעתו: <b>אבא שאול אומר משמו</b>. של רבן יוחנן בן זכאי: <b>ואלעזר בן ערך בכף שניה</b>. מצאתי כתוב, דאבא שאול לא נחלק על ת''ק, ושני הדברים אמרם רבן יוחנן בן זכאי, ושניהם אמת, דלענין הבקיאות והזכרון היה רבי אליעזר מכריע, ולענין החריפות והפלפול היה רבי אלעזר בן ערך מכריע:
<b style="color: gray;">תוי"ט</b>
{כו} <b>קבל</b> כו'. בשלשלת הלל לא הוצרך להזכיר שממנו קב לו. ועכשיו מזכיר בריב''ז שלא היה מבני בניו. ועוד, שתוא היה לו תלמידים הרבה ורבתה המחלוקת מהם ואחריהם הזכיר שאע''פ שנחלקו בכמה דינים מ''מ עיקר התורה קבלוה: {כז} <b>נוצרת</b>. לשם כך יצאת לאויר העולם כדכתיב ויהי ערב ויהי בקר יום הששי, מלמד שהתנה הקב''ה עם מעשה בראשית שאם אין מקבלין ישראל את התורה יחזיר העולם לתוהו ובותו, נמצא עכשיו שתובה גדולה מוטלת עליו ולא בטובה הוא עושה. רש''י: {כח} <b>ה'</b> תלמידים כו'. לא מנה רק הגדולים שנמסרה להם הקבלה. אמנם הרבה תלמידים אחרים היו לו. מד''ש: {כט} <b>אליעזר</b>. לפי שתלמידיו היו, קוראן בשמן. רש''י: {ל} <b>כי</b> בור סיד ר''ל בור של סיד ומה שבח יש בזה אבל בור סוד שסדותו יפה ומעמיד המים שלא יבלעו בקרקע ובשלמותו סיוד, ובא חסר יו''ד כדרך נחי העי''ן. מד''ש: {לא} <b>שאינו</b> כו'. כלומר לענין זה הוא שדומה לבור סיד ולא בכל בחינותיו, לפי שיש בבור הזה נמי לגריעותא שאין מימיו מתוקים כמו באר מים חיים כו' ולפיכך הוצרך לבאר שאינו מאבד טיפה. מד''ש:
<h3>פרק ב - משנה ט</h3>
אָמַר לָהֶם, צְאוּ וּרְאוּ {לב} אֵיזוֹהִי דֶרֶךְ יְשָׁרָה שֶׁיִּדְבַּק בָּהּ {לג} הָאָדָם. רַבִּי אֱלִיעֶזֶר אוֹמֵר, עַיִן טוֹבָה. רַבִּי יְהוֹשֻׁעַ אוֹמֵר, חָבֵר טוֹב. רַבִּי יוֹסֵי אוֹמֵר, שָׁכֵן טוֹב. רַבִּי שִׁמְעוֹן אוֹמֵר, הָרוֹאֶה אֶת הַנּוֹלָד. רַבִּי אֶלְעָזָר אוֹמֵר, לֵב טוֹב. אָמַר לָהֶם, רוֹאֶה אֲנִי אֶת דִּבְרֵי אֶלְעָזָר בֶּן עֲרָךְ מִדִּבְרֵיכֶם, שֶׁבִּכְלַל דְּבָרָיו דִּבְרֵיכֶם. אָמַר לָהֶם צְאוּ וּרְאוּ אֵיזוֹהִי דֶרֶךְ רָעָה שֶׁיִּתְרַחֵק מִמֶּנָּה הָאָדָם. רַבִּי אֱלִיעֶזֶר אוֹמֵר, עַיִן רָעָה. רַבִּי יְהוֹשֻׁעַ אוֹמֵר, חָבֵר רָע. רַבִּי יוֹסֵי אוֹמֵר, שָׁכֵן רָע. רַבִּי שִׁמְעוֹן אוֹמֵר, הַלֹּוֶה וְאֵינוֹ מְשַׁלֵּם. אֶחָד הַלֹּוֶה מִן הָאָדָם, כְּלֹוֶה מִן הַמָּקוֹם {לה} בָּרוּךְ הוּא, שֶׁנֶּאֱמַר (תהלים לז) לֹוֶה רָשָׁע וְלֹא יְשַׁלֵּם, וְצַדִּיק חוֹנֵן וְנוֹתֵן. רַבִּי אֶלְעָזָר אוֹמֵר, לֵב רָע. אָמַר לָהֶם, רוֹאֶה אֲנִי אֶת דִּבְרֵי אֶלְעָזָר בֶּן עֲרָךְ מִדִּבְרֵיכֶם, שֶׁבִּכְלַל דְּבָרָיו דִּבְרֵיכֶם:
<b style="color: gray;">רע"ב</b> <b>עין טובה</b>. מסתפק במה שיש לו ואינו מבקש דברים יתירים ואינו מקנא כשרואה שיש לחבריו יותר ממנו: <b>חבר טוב</b>. שמוכיחו כשרואה אותו עושה דבר שאינו הגון: <b>שכן טוב</b>. מצוי אצלו בין ביום בין בלילה, ואילו חבר טוב אינו מצוי אצלו בכל עת: <b>הרואה את הנולד</b>. צופה ומביט במה שעתיד להיות, ומתוך כך נמצא מחשב הפסד מצוה כנגד שכרה ושכר עבירה כנגד הפסדה: <b>לב טוב</b>. לפי שהלב הוא המניע לכל שאר הכוחות והוא המקור שממנו נובעים כל הפעולות. ואע''פ שיש לפעולות איברים מיוחדים, מכל מקום הכח המעורר לכל התנועות הוא בלב, לפיכך אמר ר' אלעזר לב טוב. ומפני זה אמר ר' יוחנן בן זכאי רואה אני את דברי אלעזר בן ערך מדבריכם: <b>איזו היא דרך רעה שיתרחק ממנה האדם</b>. הוצרך לשאול מהם זה, ולא הבין מתוך דבריהם הראשונים שהדרך הרעה היא הפך הדרך הטובה, לפי שלא כל מה שהוא טוב יהיה הפכו רע, כי מדת החסידות והוא העושה לפנים משורת הדין היא טובה, ומי שאינו חסיד ומעמיד דבריו על דין תורה אינו רע, ואפשר היה לומר, שאם ההסתפקות והיא עין טובה היא דרך טובה, בקשת היתרונות אינו דרך רעה, לפי שאינו מזיק לשום אדם בזה, וכן בשאר המדות. לפיכך הוצרך לשאול מהם איזו היא דרך רעה שיתרחק ממנה האדם: <b>הלוה ואינו משלם</b>. הוא הפך הרואה את הנולד, שאם לא ישלם לא ימצא מי שילונו ויהיה מוטל ברעב. ולא אמר סתם, מי שאינו רואה את הנולד, לפי שאפשר לאדם שאינו רואה את הנולד שלא יבוא לידי תקלה, שיציל עצמו בבוא הנולד ההוא {לד}: <b>וצדיק חונן ונותן</b>. הקב''ה שהוא צדיקו של עולם {לו} חונן ונותן למלוה מה שלוה זה ממנו ולא פרע לו, נמצא הלוה נשאר חייב למקום:
<b style="color: gray;">תוי"ט</b>
{לב} <b>וראו</b>. כדאמרינן בעלמא נפק דק ואשכח. והמכוון בכל זה יציאת השכל והתשוטטו להתבונן בעיון ולהשכיל היטב. וזהו לשון ראו, כמו ולבי ראה הרבה חכמה: {לג} <b>שידבק</b> כו'. פירוש כי בודאי שבכל הטובות והישרות יש להדבק. אלא ר''ל במדה אחת להיות בה שלם לעולם, כי טוב לאדם לאחוז במדה אחת לעולם בשלימות ונקל אליו להשיג ממנה הטובות החשובות כלם, מהיות בו כמה מדות ואינו שלם באחת מהם. הר''ר יונה. ושפתים ישק. מד''ש. וניחא בזה שדברי רבי בריש פרק ז' קאי אכל המדות באיזו דרך יבור לו להתנהג בעשיית כ''א וא'. ולזה לא אמר שידבק: {לד} <b>וצריך</b> לומר שמה שאמר לעיל ומתוך כך מחשב כו', אינו עיקר פירוש הרואה את הנולד, אלא שמתוך כך נמשך ג''כ שמחשב כו'. אבל עיקר כוונת הרואה כו' הוא מה שמפרש צופה ומביט במה שעתיד להיות וזה בכל עניניו ועסקיו כו'. ועתוי''ט: {לה} <b>המקום</b>. הוא מקומו של עולם. וכן הוא אומר ומתחת זרועות עולם. אבל העולם לא יכילנו שנאמר השמים ושמי השמים לא יכלכלוך. רש''י: {לו} <b>שנאמר</b> צדיק וישר הוא. וכן ואתה צדיק על כל הבא עלינו. הר''מ:
<h3>פרק ב - משנה י</h3>
הֵם אָמְרוּ שְׁלשָׁה (שְׁלשָׁה) דְבָרִים. רַבִּי אֱלִיעֶזֶר אוֹמֵר, יְהִי כְבוֹד חֲבֵרָךְ חָבִיב עָלֶיךָ כְּשֶׁלָּךְ {לז}, וְאַל תְּהִי נוֹחַ לִכְעוֹס. וְשׁוּב יוֹם אֶחָד לִפְנֵי מִיתָתָךְ. וֶהֱוֵי מִתְחַמֵּם כְּנֶגֶד אוּרָן שֶׁל חֲכָמִים, וֶהֱוֵי זָהִיר בְּגַחַלְתָּן שֶׁלֹּא תִכָּוֶה, שֶׁנְּשִׁיכָתָן נְשִׁיכַת שׁוּעָל, וַעֲקִיצָתָן עֲקִיצַת עַקְרָב, וּלְחִישָׁתָן לְחִישַׁת שָׂרָף, {לט} וְכָל דִּבְרֵיהֶם כְּגַחֲלֵי אֵשׁ {מב}:
<b style="color: gray;">רע"ב</b> <b>הם אמרו שלשה דברים</b>. בדרך ארץ ובמוסרים ובמדות. דאילו בענין האסור והמותר והפטור והחייב, דברים הרבה אמרו. אי נמי, אלו השלשה דברים הוי מרגלא בפומייהו תמיד: <b>יהי כבוד חברך חביב עליך כשלך</b>. ואימתי יהא זה כשלא תהי נוח לכעוס, שאם אתה נוח לכעוס אי אפשר שלא תזלזל בכבוד חברך. הרי דבור אחד. ושוב יום אחד לפני מיתתך, הרי שנים. והשלישי, הוי מתחמם כנגד אורן של חכמים וכו': <b>שוב יום אחד לפני מיתתך</b>. לפי שאין אדם יודע אימתי ימות, יעשה תשובה היום שמא ימות למחר: <b>והוי זהיר בגחלתן</b>. שלא תנהג בהן קלות ראש {לח}: <b>שלא תכוה</b>. שלא תיענש על ידן: <b>נשיכת שועל</b>. רפואתו קשה, לפי ששיניו דקות עקומות ועקושות וצריך הרופא לחתוך הבשו. באזמל ולהרחיב הנשיכה: <b>עקיצת עקרב</b>. קשה מנשיכת נחש: <b>ולחישתן</b>. דיבורן: <b>לחישת שרף</b>. כהבל היוצא מפי השרף, ששורף בשעה שהוא לוחש. פירוש אחר, השרף הזה אינו מקבל לחש כשאר נחשים, כדכתיב (תהלים נ''ח) אשר לא ישמע לקול מלחשים {מ}, כך תלמיד חכם אם תקניטנו ותבוא לפייסו אינו מקבל פיוס {מא}:
<b style="color: gray;">תוי"ט</b>
{לז} <b>כשלך</b>. ולא פליג אדתנן לקמן פ''ד מי''ב וכבוד חברך כמורא רבך, דהתם בחברים שהם חברים בתורה. ד''ח. ועתוי''ט: {לח} <b>וז''ל</b> הר''מ כשתתחבר לחכמים ואל אנשי המעלות אל תתגעגע עמהן ואל תתגאה עליהן, אבל תהיה חברתך להודיע להם שתתקרב בעת שיקרבוך, ואל תוסיף לתתקרב אליהן יותר ממה שיקרבוך שלא תפסיד כוונתם בך ותהפוך אהבתם לשנאה. ולא תגיעך. מהם המעלה אשר תקוה. והמשיל זה במי שמתחמם באש שאם ישב רחוק ממנו יהנה בחומו ואם יוסיף להתקרב ישרף: {לט} <b>שנשיכתן</b> כו'. כלומר שפעמים הם מזיקים בפועל שלם, וזהו כמו הנשיכה כו'. ולפעמים שאינם מזיקים בפעולה שלמה, חהו כמו עקיצה בלבד כו'. ולפעמים שאינם מזיקים כי אם בדבור בלבד וזהו כלחישת השרף. עוד נ''ל שאלו הלשונות הם כינויים לחרמות ונידויים ושמתות דרבנן, שכן מצינו בגמרא בלשון כינוי: {מ} <b>דקרא</b> דלעיל מיניה מסיים כמו פתן חרש יאטם אזנו: {מא} <b>ואתה</b> יודע מענין גיחזי שהתריס כנגד רבו אלישע שנפל בוחלי מטונף כהתבאר מדברי חכמים בענין ארבעה אנשים מצורעים, וכן עם אחרים. ובכולן התבאר הנזק שהשיגו. הר''מ: {מב} <b>כגחלי</b> אש. אף קלות שבקלות. כי פורץ גדר של חכמים, כגון יחוד של פנויה, שסתם אשה נדה היא. שנאמר תהיה בנדתה, עד שתבא במים, וחכמים גזרו אף אם טבלה, שהרי גזרו על יחוד פנויה ל''ש טהורה ול''ש טמאה. רש''י:
<h3>פרק ב - משנה יא</h3>
רַבִּי יְהוֹשֻׁעַ אוֹמֵר, עַיִן הָרָע, וְיֵצֶר הָרָע {מד}, וְשִׂנְאַת הַבְּרִיּוֹת, מוֹצִיאִין אֶת הָאָדָם מִן הָעוֹלָם:
<b style="color: gray;">רע"ב</b> <b>עין הרע</b>. כמו עין רעה {מג}. שאינו מסתפק במה שיש לו ומחזר אחר דברים אחרים. ויש מפרשים עין הרע, שמכניס עין הרע בממון חבירו או בבניו ומזיק לו: <b>ושנאת הבריות</b>. שנאת חנם. ורמב''ם פירש, שמואס חברת הבריות ואוהב לישב יחידי {מה}. ואני שמעתי, אדם קשה שמביא עליו שנאת הבריות וגורם שהכל שונאים אותו {מו}:
<b style="color: gray;">תוי"ט</b>
{מג} <b>ואמר</b> שמוציאין כו' ואצ''ל שיתרחק ממנה. ולפיכך אמר ר' יהושע לעיל שהדרך שיתרחק ממנה האדם הוא חבר רע. וזהו חידוש יותר. מד''ש: {מד} <b>יצר</b> הרע. רוב התאוה. הר''מ: {מה} <b>וזה</b> לשונו, רוע הנפש והוא חולי המרה השחורה שיביא האדם למאוס ראות עיניו וישנאהו, וייטב לו חברת החיות, והתבודד במדברות וביערות, ויבחר לו מקום שאינו מיושב, זה אצלם לא מצד פרישות רק לרוע תאותם וקנאתם בזולתם. אלו ימיתו האדם בלי ספק כי יחלה גופו וימות טרם עתו: {מו} <b>וי''מ</b> שהכל מקללין אותו ותחול עליו קללתם ויצא מן העולם, שהרי אמרו חז''ל אל תהי קללת הדיוט קלה בעיניך. מד''ש:
<h3>פרק ב - משנה יב</h3>
רַבִּי יוֹסֵי אוֹמֵר, יְהִי מָמוֹן חֲבֵרָךְ חָבִיב עָלֶיךָ כְּשֶׁלָּךְ. וְהַתְקֵן עַצְמָךְ לִלְמוֹד תּוֹרָה, שֶׁאֵינָהּ יְרֻשָּׁה לָךְ. וְכָל מַעֲשֶׂיךָ יִהְיוּ לְשֵׁם שָׁמָיִם:
<b style="color: gray;">רע"ב</b> <b>התקן עצמך ללמוד תורה</b>. שלא תאמר הואיל ואבי חכם ואבי אבי חכם, תורה חוזרת לאכסניא שלה {מז} ואיני צריך לבקש אחריה: <b>וכל מעשיך יהיו לשם שמים</b>. אף בשעה שאתה עוסק באכילה ושתיה ובדרך ארץ לא תתכוין לההנות גופך, אלא שתהיה בריא לעשות רצון קונך:
<b style="color: gray;">תוי"ט</b>
{מז} <b>שכך</b> דרשו רז''ל בפסוק לא ימושו מפיך ומפי זרעך ומפי זרע זרעך וגו'. וקמ''ל ר''י דה''מ כשמתקן עצמו לבך, דמתקיימא בו יותר מזולתו. ואי לאו הכי, לא:
<h3>פרק ב - משנה יג</h3>
רַבִּי שִׁמְעוֹן אוֹמֵר, הֱוֵי זָהִיר בִּקְרִיאַת שְׁמַע (וּבִתְפִלָּה) {מח}. וּכְשֶׁאַתָּה מִתְפַּלֵּל, אַל תַּעַשׂ תְּפִלָּתְךָ קֶבַע, אֶלָּא רַחֲמִים וְתַחֲנוּנִים לִפְנֵי הַמָּקוֹם בָּרוּךְ הוּא, שֶׁנֶּאֱמַר (יואל ב) כִּי חַנּוּן וְרַחוּם הוּא אֶרֶךְ אַפַּיִם וְרַב חֶסֶד וְנִחָם עַל הָרָעָה. וְאַל תְּהִי רָשָׁע בִּפְנֵי עַצְמָךְ:
<b style="color: gray;">רע"ב</b> <b>הוי זהיר בקריאת שמע</b>. לקרותו בעונתו. וכן בתפלה, להתפלל כל תפלה ותפלה בעונתה: <b>קבע</b>. כאדם שיש עליו חובה דבר קבוע ואומר אימתי אפרוק מעלי חוב זה. אי נמי, קבע, כאדם שקבוע לו לקרוא פרק אחד פרשה אחת, שאומר אותה בקריאה בעלמא, ואינו אומרה בלשון תחנונים כאדם שמבקש רחמים: <b>כי אל חנון ורחום הוא</b>. רוצה בתחנונים, ועל ידי התחנונים הוא מרחם מיד: <b>ואל תהי רשע בפני עצמך</b>. אל תעשה דבר שהיום ולמחר תרשיע את עצמך בו. והרמב''ם פירש, אל תהי רשע בעיניך כלומר לא תחזיק עצמך כרשע, שמתוך כך אתה יוצא לתרבות רעה לגמרי. ואני שמעתי, אל תהי רשע בדבר זה שתפרוש מן הצבור ותעמוד בפני עצמך:
<b style="color: gray;">תוי"ט</b>
{מח} <b>בק''ש</b> ובתפלה. לפי שהם קבלת עול מלכות שמים ועבודה לו יתברך, לפיכך הזהיר עליהם יותר. ובמד''ש כתב דרבינו יונה גרס הוי זהיר בק''ש יותר מבתפלה. ופירש הטעם כי זמן התפלה הוא רחב עד ד' שעות, חמן ק''ש קצר כוותיקין עם הנץ החמה. וזתו לשון הוי זהיר בי צריך זהירות גדולה:
<h3>פרק ב - משנה יד</h3>
רַבִּי אֶלְעָזָר אוֹמֵר, הֱוֵי שָׁקוּד {מט} לִלְמוֹד תּוֹרָה, (וְדַע) מַה שֶּׁתָּשִׁיב לָאַפִּיקוֹרוֹס. וְדַע לִפְנֵי מִי אַתָּה עָמֵל. וְנֶאֱמָן הוּא בַּעַל מְלַאכְתְּךָ שֶׁיְּשַׁלֶּם לָךְ שְׂכַר פְּעֻלָּתָךְ {נא}:
<b style="color: gray;">רע"ב</b> <b>לאפיקורוס</b>. לשון הפקר, שמבזה את התורה ומחשיבה כאילו היא הפקר. אי נמי, משים עצמו כהפקר ואינו חס על נפשו לחוש שמא תבוא עליו רעה על שמבזה את התורה או לומדיה: <b>ודע לפני מי אתה עמל</b>. בתשובה זו שאתה משיב לאפיקורוס. שלא יפתה לבך לנטות לדעתו {נ}:
<b style="color: gray;">תוי"ט</b>
{מט} <b>שקוד</b> כו'. פירוש הוי שקוד ויגע בלמוד התורה כדי שתדע להשיב כו'. ולפי זה לא גרסינן ודע. אבל בספרים אחרים גרסי ודע. פירוש דעתו אתה בידיעה שלימה, ולא תהיה תשובתך אליו מקובלת אצלך או מלומדת מאחר, כי כן לא תנצח אותו. ואמר שתשיב, הודיע שלא תלך אתה אליו להקשות לו, אלא אם יבוא אליך ויקשו לך, דע מה שתשיב. [אמנם אתה לא תתחיל לשסות בך את הכלב]. מד''ש: {נ} <b>וז''ל</b> הר''מ, אע''פ שתלמוד דעות האפיקורסים לדעת איך תשיב עליהם, השמר שלא יעלה בלבך דבר מן הדעות ההם, ודע שמי שתעבוד לפניו יודע צפון לבך. והוא אמרו ודע לפני מי אתה עמל, ר''ל שיכוין לבו באמונת הש''י. ע''כ. וא''כ, לפני מי, מוסב על הש''י: {נא} <b>ונאמן</b> כו'. לא פליג על מאמר אל תהיו כעבדים בו' וכמו שכתבתי שם. ומצאתי בנוסח ארץ ישראל מוגה דגרס, ומי הוא בעל מלאכתך, ותו לא מידי:
<h3>פרק ב - משנה טו</h3>
רַבִּי טַרְפוֹן אוֹמֵר, הַיּוֹם קָצֵר וְהַמְּלָאכָה מְרֻבָּה, וְהַפּוֹעֲלִים עֲצֵלִים, וְהַשָּׂכָר הַרְבֵּה, וּבַעַל הַבַּיִת דּוֹחֵק:
<b style="color: gray;">רע"ב</b> <b>היום קצר</b>. חיי העולם הזה קצרים הם: <b>והמלאכה מרובה</b>. התורה ארוכה מארץ מדה: <b>ובעל הבית דוחק</b>. שנאמר (יהושע א') והגית בו יומם ולילה:
<b style="color: gray;">תוי"ט</b> <b>.אין</b> פירוש למשנה זו
<h3>פרק ב - משנה טז</h3>
הוּא הָיָה אוֹמֵר, לֹא עָלֶיךָ הַמְּלָאכָה לִגְמוֹר, וְלֹא אַתָּה בֶן חוֹרִין לִבָּטֵל מִמֶּנָּה. אִם לָמַדְתָּ תוֹרָה הַרְבֵּה {נב}, נוֹתְנִים לָךְ שָׂכָר הַרְבֵּה. וְנֶאֱמָן הוּא בַּעַל מְלַאכְתְּךָ שֶׁיְּשַׁלֶּם לָךְ שְׂכַר פְּעֻלָּתָךְ {נג}. וְדַע, מַתַּן שְׂכָרָן {נד} שֶׁל צַדִּיקִים לֶעָתִיד לָבוֹא:
<b style="color: gray;">רע"ב</b> <b>לא עליך המלאכה לגמור</b>. לא שכרך הקב''ה לגמור את כולה כדי שתפסיד שכרך אם לא תגמרנה. ושמא תאמר איני לומד ואיני נוטל שכר, ולא אתה בן חורין ליבטל. על כרחך העול מוטל עליך לעבוד: <b>לעתיד לבוא</b>. לעולם הבא:
<b style="color: gray;">תוי"ט</b>
{נב} הרבה. לפי שאמר לעיל' והשכר הרבה נמשך לאדם מזה לומר הנה אקבל שכר הרבה כשאלמד שעה אחת ואח''כ אני יושב בטל מתורה כי כבר יש לי שכר הרבה לקבל. לכך אמר אם למדת הרבה כו' דאל''ה לא שהרי אדרבה יש לך עונש בעון ביטול תורה. מד''ש. ולא אמרו אחד המרבה ואחד הממעיט כו' אלא כשנעריך ג''כ המנדבים מה ערכם, היינו שהעשיר מרבה והעני ממעיט, אבל לא כשיש ביכלתו להרבות והמעיט. ועתוי''ט: {נג} <b>שכר</b> כו'. ולא תעלה על דעתך שכשתקבל המתנה הרמוזה במתן ובהרבה, שינוכה משכרך. מד''ש: {נד} <b>ודע</b> כו'. בלומר אין הכוונה כדי שתעבוד ע''מ לקבל פרס. רק כוונתי היא זאת שתדעהו דרך ידיעה לבד וכדלעיל. ויש גורסים שמתן, בשי''ן. ולפ''ז י''ל דאתא למימר דאפילו מתן שהיא המתנה, בהאי עלמא ליכא, ולכך אל תתמה בראותך הצדיקים אם מרעה אל רעה יצאו. כ''כ במד''ש:
<h2>פרק ג</h2>
<h3>פרק ג - משנה א</h3>
עֲקַבְיָא {א} בֶן מַהֲלַלְאֵל אוֹמֵר, הִסְתַּכֵּל בִּשְׁלשָׁה דְבָרִים וְאֵין אַתָּה בָא לִידֵי עֲבֵרָה. דַּע {ב}, מֵאַיִן בָּאתָ, וּלְאָן {ג} אַתָּה הוֹלֵךְ {ד}, וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן. מֵאַיִן בָּאתָ, מִטִּפָּה סְרוּחָה, וּלְאָן אַתָּה הוֹלֵךְ, לִמְקוֹם עָפָר רִמָּה וְתוֹלֵעָה {ה}. וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן {ו}, לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא:
<b style="color: gray;">רע"ב</b> <b>עקביא</b>. מטפה סרוחה. טפת שכבת זרע. ואע''פ שבשעת העבור אינה סרוחה, שאינה מסרחת ברחם האשה עד לאחר שלשה ימים וכשתסריח אינה ראויה להזריע, מכל מקום קרי לה טפה סרוחה מפני שהיא קרובה להסריח מיד כשהיא חוץ למעי האשה. והמסתכל שבא מטפה סרוחה, ניצול מן הגאוה. והמסתכל שעתיד לילך למקום עפר רמה ותולעה, ניצול מן התאוה והחמדה אל הממון. והמסתכל שעתיד ליתן דין וחשבון, פורש מן החטא ואינו נכשל בעבירה:
<b style="color: gray;">תוי"ט</b>
{א} <b>עקביא</b>. בזמן הבית היה. ועתוי''ט: {ב} <b>דע</b>. חזר ואמר מלת דע לפי שלפני מי אתה עתיד כו' אינן בהסתכלות וראיה מוחשת כי אם שיאמין זה בדרך ידיעה. מד''ש: {ג} <b>מאין</b> כו'. שאלת המקום שבא משום בל' אין כמו מאין באו האנשים ושאלת המקום שישוב לשם בלשון אנה כמו אנה אלך מרוחך ואנה מפניך אברח: {ד} <b>אתה</b> הולך. כי האדם הולך לבית עולמו ומתקרב אל המיתה כי יום המות מיום הולדו הוא. שמיום שנולד הוא מתקרב והולך אל המיתה וע''כ נקט לשון הווה ולא לשון עתיד. מד''ש: {ה} <b>למקום</b> כו'. ולא אמר שיהיה רמה ותולעה שכך אמר הכתוב כי עפר אתה, ואל עפר תשוב. ד''ח: {ו} <b>דין</b> וחשבון. תחלת דין קאמר, ולפיכך הקדים דין לחשבון ואמר לתת דין שאם יעשה חטא מתחייב מזה דין לכך שייך לומר שהוא נותן הדין כו'. ד''ח:
<h3>פרק ג - משנה ב</h3>
רַבִּי חֲנִינָא סְגַן הַכֹּהֲנִים אוֹמֵר, הֱוֵי מִתְפַּלֵּל בִּשְׁלוֹמָהּ שֶׁל מַלְכוּת {ז}, שֶׁאִלְמָלֵא מוֹרָאָהּ, אִישׁ אֶת רֵעֵהוּ חַיִּים בָּלָעוּ. רַבִּי חֲנַנְיָא בֶּן תְּרַדְיוֹן אוֹמֵר, שְׁנַיִם שֶׁיּוֹשְׁבִין וְאֵין בֵּינֵיהֶן דִּבְרֵי תוֹרָה, הֲרֵי זֶה מוֹשַׁב לֵצִים {ח}, שֶׁנֶּאֱמַר (תהלים א), וּבְמוֹשַׁב לֵצִים לֹא יָשָׁב. אֲבָל שְׁנַיִם שֶׁיּוֹשְׁבִין וְיֵשׁ בֵּינֵיהֶם דִּבְרֵי תוֹרָה, שְׁכִינָה שְׁרוּיָה בֵינֵיהֶם {ט}, שֶׁנֶּאֱמַר (מלאכי ג), אָז נִדְבְּרוּ יִרְאֵי יְיָ אִישׁ אֶל רֵעֵהוּ וַיַּקְשֵׁב יְיָ וַיִּשְׁמָע וַיִּכָּתֵב סֵפֶר זִכָּרוֹן לְפָנָיו לְיִרְאֵי יְיָ וּלְחשְׁבֵי שְׁמוֹ. אֵין לִי אֶלָּא שְׁנָיִם. מִנַּיִן שֶׁאֲפִלּוּ אֶחָד שֶׁיּוֹשֵׁב וְעוֹסֵק בַּתּוֹרָה {י}, שֶׁהַקָּדוֹשׁ בָּרוּךְ הוּא קוֹבֵעַ לוֹ שָׂכָר, שֶׁנֶּאֱמַר (איכה ג), יֵשֵׁב בָּדָד וְיִדֹּם כִּי נָטַל עָלָיו:
<b style="color: gray;">רע"ב</b> <b>בשלומה של מלכות</b>. ואפילו של אומות העולם: <b>חיים בלעו</b>. דכתיב (חבקוק א') ותעשה אדם כדגי הים, מה דגים שבים כל הגדול מחבירו בולע את חבירו, אף בני אדם אלמלא מוראה של מלכות כל הגדול מחברו בולע את חבירו [עבדדה זרה דף נד ע''ב]: <b>יראי ה' איש אל רעהו</b>. הרי כאן שנים: <b>וידום</b>. לשון קול דממה דקה, כדרך השונה יחידי שהוא שונה בלחש: <b>כי נטל עליו</b>. כאילו נתינת כל התורה כולה היתה בעבורו בלבד {יא}:
<b style="color: gray;">תוי"ט</b>
{ז} <b>מלכות</b>. הוא המלך עם שריו ויועציו המנהיגים מלכותו ועושים משפט בארץ [ולפיכך לא אמר בשלום] המלך. כך פירשו המפרשים: {ח} <b>לצים</b>. דאין ליצנות גדולה ממי שאומרים לו מנה זהובים שעה אחת, וכל שתמנה יהיה שלך, והוא בטל, ודאי מתלוצץ מן הזהובים ומבזה אותם. כן הבטל מד''ת אחר שיודע השכר הגדול הזה, אינו כי אם לץ. ואמר ואין ביניהם ר''ל שאע''פ שכל אחד עוסק לבדו אבל אין ביניהם שכל אחד מהביל ומתלוצץ בלבו על ידיעת ולימוד חברו וחושב שאין לו תועלת בחבותו עמו כו' בודאי לצים יקראו אע''פ שאין פוצה פה. ועתוי''ט: {ט} <b>שכינה</b> שרויה ביניהם. היפך הלצנים כי הם הכת שאינם רואים פני השכינה. אמנם אלו להיפך כי הלצנים אפילו במותם השכינה מתרחקת מהם כ''ש בחייהם ואלו אפילו בחייהם שכינה שרויה ביניהם כ''ש במיתתם. מד''ש: {י} <b>ועוסק</b> כו'. שיחיד אינו רגיל להוציא ד''ת מפיו, ולפיכך לא שייך לומר אצלו ועוסק בד''ת כמו שהוא אצל שנים שהם מדברים זה עם זה: {יא} <b>וכן</b> פירש הר''מ. אבל גירסתו, מנין שאפילו אחד יושב ושונה שמעלה עליו הכתוב כאלו קיים את התורה שנאמר ישב וגו'. ולגירסא שלנו נראה כמ''ש מד''ש בשם הרשב''ם, שמפרש כי נטל עליו, שהושלך עליו שכר משלם, או הרי הוא כנטל שכרו כבר שמזומן הוא. עוד פירש כאן כמש''כ הר''ב סוף מ''ו. וגירסת רש''י נ''ל דגרס כאן כל מקום וגו' ולקמן מ''ו גרס כי נטל וגו' כו'. ובגמרא, ומאחר דאפילו חד, תרי מבעיא, תרי מכתבי מילייהו בספר הזכרונות, חד לא מכתבי מיליה. ועתוי''ט:
<h3>פרק ג - משנה ג</h3>
רַבִּי שִׁמְעוֹן אוֹמֵר, שְׁלשָׁה {יב} שֶׁאָכְלוּ עַל שֻׁלְחָן אֶחָד וְלֹא אָמְרוּ עָלָיו דִּבְרֵי תוֹרָה, כְּאִלּוּ אָכְלוּ מִזִּבְחֵי מֵתִים, שֶׁנֶּאֱמַר (ישעיה כח), כִּי כָּל שֻׁלְחָנוֹת מְלְאוּ קִיא צֹאָה בְּלִי מָקוֹם. אֲבָל שְׁלשָׁה שֶׁאָכְלוּ עַל שֻׁלְחָן אֶחָד וְאָמְרוּ עָלָיו דִּבְרֵי תוֹרָה, כְאִלּוּ אָכְלוּ מִשֻּׁלְחָנוֹ שֶׁל מָקוֹם {יד} בָּרוּךְ הוּא, שֶׁנֶּאֱמַר (יחזקאל מא), וַיְדַבֵּר אֵלַי זֶה הַשֻּׁלְחָן אֲשֶׁר לִפְנֵי ה':
<b style="color: gray;">רע"ב</b> <b>ולא אמרו עליו דברי תורה</b>. ובברכת המזון שמברכים על השלחן, יוצאין ידי חובתן, וחשוב כאילו אמרו עליו דברי תורה. כך שמעתי {יג}: <b>מזבחי מתים</b>. תקרובת עבודה זרה. דכתיב (תהלים ק''ו) ויצמדו לבעל פעור ויאכלו זבחי מתים: <b>מלאו קיא צואה</b>. ועבודה זרה קרויה צואה, דכתיב (ישעיה ל') צא תאמר לו: <b>בלי מקום</b>. בשביל שלא הזכירו שמו של מקום ברוך הוא על השלחן: <b>שנאמר וידבר אלי זה השלחן אשר לפני ה'</b>. מיד כשדיבר בדברי תורה נקרא שלחן אשר לפני ה'. ויש אומרים מראשו של מקרא הוא יוצא, דכתיב והמזבח עץ שלש אמות, אל תקרי אמות אלא אמות, כמו יש אם למקרא. שלש כנגד תורה נביאים וכתובים, ואמרי לה מקרא משנה ותלמוד. שצריך אדם לדבר בהן על השלחן, ואז קרוי שלחן אשר לפני ה'. כך פירש רש''י:
<b style="color: gray;">תוי"ט</b>
{יב} <b>שלשה</b>. נקט שלשה, דבפסוק שהביא לראיה שם מדבר ג''כ בשלשה, החכם והכהן והנביא. לב אבות: {יג} <b>והברכות</b> הן ג'. כי הטוב והמטיב ביבנה תקנוה. ונמצא שהן כנגד ג' אמות דלקמן. ועתוי''ט שהאריך לרמז בג' ברכות אלו שהם נגד אנ''ך. א''נ נגד מקרא משנה גמרא. וסיים וזה לשונו, ואע''פ שהצגתי ציונים להדמות ברכת המזון לאנ''ך א''נ כו' כדאיתא בסוטה סוף פרק ז', מ''מ לא נתישבה דעתי בפסק הזה לצאת ידי חובה בכך, דודאי דד''ש לאו בהכי מיירי דאטו ברשיעי עסקינן שאין מברכין ברכת המזון שהוא מצות עשה. ומילי דאבות מילי דחסידות נינהו. ולשון רש''י, ורגילין בני אדם לפטור עצמן בבהמ''ז: {יד} <b>כאלו</b> כו'. שמעלה עליהם באלו הקריבו קרבנות על דרך מה שארז''ל כהנים משולחן גבוה קא זכו. מר''ש:
<h3>פרק ג - משנה ד</h3>
רַבִּי חֲנִינָא בֶּן חֲכִינַאי אוֹמֵר, הַנֵּעוֹר בַּלַּיִלָה וְהַמְהַלֵּךְ בַּדֶּרֶךְ יְחִידִי {טו} וְהַמְפַנֶּה לִבּוֹ לְבַטָּלָה, הֲרֵי זֶה מִתְחַיֵּב בְּנַפְשׁוֹ:
<b style="color: gray;">רע"ב</b> <b>הנעור בלילה והמהלך בדרך יחידי</b>. ומחשב בלבו דברי הבאי: <b>הרי זה מתחייב בנפשו</b>. לפי שלילה הוא זמן למזיקים, והמהלך בדרך יחידי הוא בסכנה מפני הליסטים וכמה פגעים רעים, ואם היה מחשב בדברי תורה היתה משמרתו:
<b style="color: gray;">תוי"ט</b>
{טו} <b>ומפנה</b>. והוא גירסת הר''ב. וגירסת והמפנה טעות הוא, דא''כ הנעור אינו מפנה ולמה יתחייב. והרשב''ם מפרש הנעור בלילה ואפ' בבית. והמהלך בדרך ואפילו ביום. ובשניהם ביחידי עסקינן. ולדבריו יש לקיים גירסת והמפנה. וע. תוי''ט:
<h3>פרק ג - משנה ה</h3>
רַבִּי נְחוּנְיָא בֶּן הַקָּנָה אוֹמֵר, כָּל הַמְקַבֵּל עָלָיו עֹל תּוֹרָה {טז}, מַעֲבִירִין מִמֶּנּוּ עֹל מַלְכוּת וְעֹל דֶּרֶךְ אֶרֶץ. וְכָל הַפּוֹרֵק מִמֶּנּו עֹל תּוֹרָה, נוֹתְנִין עָלָיו עֹל מַלְכוּת וְעֹל דֶּרֶךְ אֶרֶץ:
<b style="color: gray;">רע"ב</b> <b>עול מלכות</b>. משא מלך ושרים: <b>דרך ארץ</b>. עמל וטורח הפרנסה, לפי שמלאכתו מתברכת: <b>הפורק ממנו עול תורה</b>. האומר קשה עולה של תורה ואיני יכול לסובלה {יז}:
<b style="color: gray;">תוי"ט</b>
{טז} <b>עול</b> תורה. התמדת הקריאה. הר''מ: {יז} <b>ולאו</b> דמתחייב בנפשו דלעיל במפנה, חמור מנותנין עליו עול דהכא בפורק. דודאי ליתא. אלא דמתחייב דאמרן היינו אם יפגעו בו לסטים או מזיקים מתחייב בנפשו, ודמו היה נדרש מעצמו, אבל אפשר שלא יארעו כל רע. אבל הכא נותנין כו' ולא יוכל מלט. נ''ל:
<h3>פרק ג - משנה ו</h3>
רַבִּי חֲלַפְתָּא בֶן דּוֹסָא אִישׁ כְּפַר חֲנַנְיָה אוֹמֵר, עֲשָׂרָה שֶׁיּוֹשְׁבִין וְעוֹסְקִין בַּתּוֹרָה, שְׁכִינָה שְׁרוּיָה בֵינֵיהֶם, שֶׁנֶּאֱמַר (תהלים פב), אֱלֹהִים נִצָּב בַּעֲדַת אֵל. וּמִנַּיִן אֲפִלּוּ חֲמִשָּׁה, שֶׁנֶּאֱמַר (עמוס ט), וַאֲגֻדָּתוֹ עַל אֶרֶץ יְסָדָהּ. וּמִנַּיִן אֲפִלּוּ שְׁלשָׁה, שֶׁנֶּאֱמַר (תהלים פב), בְּקֶרֶב אֱלֹהִים יִשְׁפֹּט. וּמִנַּיִן אֲפִלּוּ שְׁנַיִם {כ}, שֶׁנֶּאֱמַר (מלאכי ג), אָז נִדְבְּרוּ יִרְאֵי ה' אִישׁ אֶל רֵעֵהוּ וַיַּקְשֵׁב ה' וַיִּשְׁמָע וְגוֹ'. וּמִנַּיִן אֲפִלּוּ אֶחָד, שֶׁנֶּאֱמַר (שמות כ), בְּכָל הַמָּקוֹם אֲשֶׁר אַזְכִּיר אֶת שְׁמִי אָבוֹא אֵלֶיךָ וּבֵרַכְתִּיךָ:
<b style="color: gray;">רע"ב</b> <b>עשרה שהיו יושבים בדין</b>. גרסינן {יח}: <b>בעדת אל</b>. ואין עדה פחותה מעשרה, שנאמר במרגלים (במדבר י''ד) עד מתי לעדה הרעה הזאת, יצאו יהושע וכלב, הרי עשרה: <b>ומנין אפילו חמשה שנאמר בקרב אלהים ישפוט</b>. שלשה דיינים ושני בעלי דינים: <b>ומנין אפילו שלשה שנאמר ואגודתו על ארץ יסדה</b>. האש והאויר והמים שהם שלשה, על ארץ יסדה, על יסוד הארץ הם מקיפים. הרי לך ששלשה קרויין אגודה. אי נמי, מצינו שלשה קרוין אגודה, אגודת אזוב שהם שלשה קלחים. ויש ספרים שכתוב בהן ומנין אפילו חמשה שנאמר ואגודתו על ארץ יסדה, שאדם אוגד בידו אחת שיש בה חמש אצבעות, וכלל אצבעות שביד קרויין אגודה. ובראש המקרא הוא אומר, הבונה בשמים מעלותיו, כלומר השכינה שהיא בשמים יורדת למטה לארץ כשיש שם אגודה עוסקים בתורה {יט}. ומנין אפילו שלשה שנאמר בקרב אלהים ישפוט, שהדיינים הם שלשה: <b>כי נטל עליו</b>. לשון סכך. תרגום וסכות, ותטל, כלומר שהשכינה סוככת עליו:
<b style="color: gray;">תוי"ט</b>
{יח} <b>וכן</b> מצינו עשרה שדנין, בדיני ערכין, ושנים ואחד כשקבלו עליהם. א''נ יחיד מומחה: {יט} <b>אע''ג</b> דגרסתו בדין, עסק התורה במכ''ש הוא: {כ} <b>אפילו</b> שנים. ומאחר דאפילו תרי, תלתא מבעיא. מהו דתימא דינא שלמא בעלמא ולא אתיא שכינה, קמ''ל דדינא נמי היינו תורה. ומאחר דאפילו תלתא, עשרה מבעיא. עשרה קדמא שכינה ואתיא, תלתא עד דיתבי. גמרא. ואדאתמר התם קאמר לה, ולא אתמר התם חמשה. ובמד''ש כתב דבעשרה נצב, ר''ל עומד כביכול, והם יושבים. משא''כ בחמשה דלא כתיב נצב. ועיין מה שכתבתי לעיל אות י''א:
<h3>פרק ג - משנה ז</h3>
רַבִּי אֶלְעָזָר אִישׁ בַּרְתּוּתָא אוֹמֵר, תֶּן לוֹ מִשֶּׁלּוֹ, שֶׁאַתָּה וְשֶׁלָּךְ שֶׁלּוֹ. וְכֵן בְּדָוִד {כא} הוּא אוֹמֵר (דברי הימים א כט) כִּי מִמְּךָ הַכֹּל וּמִיָּדְךָ נָתַנּוּ לָךְ. רַבִּי שִׁמְעוֹן אוֹמֵר, הַמְהַלֵּךְ בַדֶּרֶךְ {כב} וְשׁוֹנֶה וּמַפְסִיק מִמִּשְׁנָתוֹ וְאוֹמֵר, מַה נָּאֶה אִילָן זֶה וּמַה נָּאֶה נִיר {כג} זֶה, מַעֲלֶה עָלָיו הַכָּתוּב כְּאִלּוּ {כד} מִתְחַיֵּב בְּנַפְשׁוֹ:
<b style="color: gray;">רע"ב</b> <b>תן לו משלו</b>. לא תמנע מלהתעסק בחפצי שמים בין בגופך בין בממונך, [שאינך נותן משלך, לא מגופך ולא מממונך], שאתה וממונך שלו: <b>מה נאה אילן זה מה נאה ניר זה</b>. הוא הדין לכל שיחה בטלה, אלא שדבר בהווה שדרך הולכי דרכים לדבר במה שרואים בעיניהם. ויש אומרים, דאשמועינן רבותא דאע''ג דעל ידי כן הוא מברך ברוך שככה לו בעולמו, אעפ''כ מעלין עליו כאילו מתחייב בנפשו, מפני שהפסיק ממשנתו: <b>ניר</b>. תלם המחרישה, כמו נירו לכם ניר (ירמיה ד'):
<b style="color: gray;">תוי"ט</b>
{כא} <b>וכן</b> בדוד. על אותו מעשה שקבץ כסף וזהב לבית המקדש אמר דוד פסוק זה. רש''י. ומשום דאיכא למדחי, דדלמא דוד שאני שהתנדב לבהמ''ק שהש''י צוה עליו בפרטות והיה בהניח וגו', א''נ רבים שאני, לכך לא אמר שנאמר כי ממך הכל וגו', לפי שאינה ראיה גמורה. ד''ח: {כב} <b>בדרך</b>. שהוא מקום סכנה. וי''מ דלאו דוקא, אלא הוא הדין בבית, אלא דבדרך שכיחי אילן. וניר ואפשר שיפסיק: {כג} <b>ניר</b>. דלא תימא דוקא אילן שהוא רואהו מרחוק ואומר מה נאה שזה ודאי שמפסיק, אלא אפילו ניר שנמצא בצדו כשהוא מהלך אפ''ה הוי הפסק. ד''ח: {כד} <b>מעלה</b> עליו הכתוב. סמיך ליה על פסוק הקוטפים מלוח עלי שיח. דדרשוהו על הפוסקים מדברי תורה. ובן מתורגם דשבקין פתגמי אורייתא מן לוח לבהון מטול מילי דעלמא. וכיון שכן הוא מתורגם מלתא דפשיטא הוא וא''צ להזכירו בהדיא, וסמך על המבין כו'. מד''ש. ואמר כאלו כו'. צ''ל דהכא לא הוי אלא הפסק דרך עראי ומיד הוא חוזר אל משנתו, אבל לעיל מ''ד קאמר דמפנה לבו לבטלה. ולפירוש השני שכתב הר''ב דהכא במברך כו', מעיקרא לא קשיא. ועתוי''ט:
<h3>פרק ג - משנה ח</h3>
רַבִּי דּוֹסְתַּאי בְּרַבִּי יַנַּאי מִשּׁוּם רַבִּי מֵאִיר אוֹמֵר, כָּל {כה} הַשּׁוֹכֵחַ דָּבָר אֶחָד {כו} מִמִּשְׁנָתוֹ, מַעֲלֶה עָלָיו הַכָּתוּב כְּאִלּוּ מִתְחַיֵּב בְּנַפְשׁוֹ, שֶׁנֶּאֱמַר (דברים ד), רַק הִשָּׁמֶר לְךָ וּשְׁמֹר נַפְשְׁךָ מְאֹד פֶּן תִּשְׁכַּח אֶת הַדְּבָרִים אֲשֶׁר רָאוּ עֵינֶיךָ. יָכוֹל אֲפִלּוּ תָקְפָה עָלָיו מִשְׁנָתוֹ, תַּלְמוּד לוֹמַר (שם) וּפֶן יָסוּרוּ מִלְּבָבְךָ כֹּל יְמֵי חַיֶּיךָ, הָא אֵינוֹ מִתְחַיֵּב בְּנַפְשׁוֹ עַד שֶׁיֵּשֵׁב וִיסִירֵם {כז} מִלִּבּוֹ:
<b style="color: gray;">רע"ב</b> <b>כל השוכח דבר אחד ממשנתו</b>. בשביל שלא חזר עליה, מעלין עליו כאילו מתחייב בנפשו. שמתוך שכחתו הוא בא להתיר את האסור ונמצאת תקלה באה על ידו, ושגגתו עולה זדון. אי נמי כאילו מתחייב בנפשו, לפי שאותה משנה היתה משמרתו ועכשיו ששכחה אינה משמרתו: <b>תקפה עליו משנתו</b>. שהיתה קשה עליו ומתוך הקושי שבה שכחה:
<b style="color: gray;">תוי"ט</b>
{כה} <b>כל</b>. לאתויי אפילו מחמת עצלות. והמד''ש כתב אפילו מחמת שהוא טרוד למצוא טרף לביתו אפ''ה מתחייב בנפשו. כי מקרא מלא הוא השלך על ה' יהבך. ואין נפטר רק מי שתקפו כו': {כו} <b>דבר</b> אחד. שאין לך דבר אחד שאין תלוים בו דברים רבים. ולפיכך בדבר האחד ששכח נתקיים פן תשכח את הדברים. מד''ש. ונ''ל דכתיב השמר לך ושמור. כפל, דהיינו לתת שמירה לכל דיבור: {כז} <b>ויסירם</b>. כלומר שישב ויפנה לבטלה ובזה יסירם מלבו, ואע''פ שאינו מתכוין שע''י כך יסורו מלבו, דהא לא כתיב פן תסירם, אלא פן יסורו, ומאליהם משמע. והכי דייק לישנא דמתניתין מדלא קתני יכול אפילו לא הסירם, לפי שלא נתמעט אלא תקפה בלבד. אבל הסרה דממילא נמי באזהרת דפן יסורו. ד''ח. וכל זה באינו רוצה יותר בבטלה מבדברי תורה, אלא כשבא דבר בטלה לידו יושב בטל ומתרשל מלחזור על למודו. ולכך לא אמר אלא מעלה כו' כאלו. ומתניתין [ד] דמתחייב בנפשו, היינו בהמפנה כו' שרוצה יותר בבטלה מבעסק התורה ומבקש וחוזר על הבטלה, אבל עכ''פ אלו לא ישכחם הוה ניחא ליה. ור' נחוניא בן הקנה דמתניתין ה' הפורק עול, מיירי במי שנתכוין להסיר ד''ת מלבו. נ''ל:
<h3>פרק ג - משנה ט</h3>
רַבִּי חֲנִינָא בֶן דּוֹסָא אוֹמֵר, כֹּל שֶׁיִּרְאַת חֶטְאוֹ {כט} קוֹדֶמֶת לְחָכְמָתוֹ, חָכְמָתוֹ מִתְקַיֶּמֶת. וְכֹל שֶׁחָכְמָתוֹ קוֹדֶמֶת לְיִרְאַת חֶטְאוֹ {ל}, אֵין חָכְמָתוֹ מִתְקַיֶּמֶת. הוּא הָיָה אוֹמֵר, כֹּל שֶׁמַּעֲשָׂיו מְרֻבִּין מֵחָכְמָתוֹ, חָכְמָתוֹ מִתְקַיֶּמֶת. וְכֹל שֶׁחָכְמָתוֹ מְרֻבָּה מִמַּעֲשָׂיו, אֵין חָכְמָתוֹ מִתְקַיֶּמֶת:
<b style="color: gray;">רע"ב</b> <b>כל שיראת חטאו קודמת לחכמתו</b>. אני שמעתי, שמקדים במחשבתו יראת חטאו לחכמתו, שהוא חושב בלבו אלמוד בשביל שאהיה ירא חטא {כח}. וזה על דרך שאמרו תחלת המחשבה [היא] סוף המעשה: <b>חכמתו מתקיימת</b>. שהחכמה מביאתו למה שלבו חפץ והוא נהנה בה: <b>וכל שחכמתו קודמת ליראת חטאו</b>. שאינו לומד על מנת לעשות, הואיל ואין לבבו פונה להיות ירא חטא: <b>אין חכמתו מתקיימת</b>. שמתוך שהיא מונעת אותו מללכת אחרי שרירות לבו הוא קץ בה ומואסה ומניחה: <b>כל שמעשיו מרובים מחכמתו</b>. הכא מיירי שזריז במצות עשה {לא}, ולעיל בכל שיראת חטאו קודמת לחכמתו איירי שנזהר במצות לא תעשה:
<b style="color: gray;">תוי"ט</b>
{כח} <b>ובהכי</b> מתורץ דלא פליג אדהלל שאמר בפרק דלעיל משנה ה' אין בור ירא חטא, דהכא במחשבה קאמר ולא בפועל, שאין בור יודע איזהו חטא שיירא ממנו, אבל במחשבה יכול לחשוב ולירא מכל דבר שיהא חטא. ועתוי''ט: {כט} <b>חטאו</b>. כי אין צדיק בארץ אשר יעשה טוב ולא יחטא, ולהכי קאמר שיראת חטאו, שירא מן החטא שהוא מוכן. ולא קשיא דהוה ליה למתני כל שיראתו מהחטא קודמת כו'. ד''ח: {ל} <b>וכל</b> כו'. היינו שזכותו בזה או עונשו גוברת על הגזרה שגזרו עליו אם יהיה חכם או טפש [ותתקיים הגזרה בשאר עניניו ולא בלימוד התורה] אבל אם באו שניהם כאחד מניחים אותו כפי הגזרה שאם היא שיהיה חכם מתקיימת, ואם שיהיה טפש אינה מתקיימת. וכן פירוש בבבא שניה. מד''ש: {לא} <b>וא''ת</b> איך אפשר שיהיו מעשיו מרובין מחכמתו, שמה שאינו יודע איך יעשה. אלא, במה שמקבל על עצמו לעשות כל הדברים אשר יגידו לו החכמים ולא יסור ימין ושמאל, ה''ז מעשיו מרובין מחכמתו. מד''ש. ובהבי ניחא דלא קתני קודמין. ועתוי''ט:
<h3>פרק ג - משנה י</h3>
הוּא הָיָה אוֹמֵר, כֹּל שֶׁרוּחַ הַבְּרִיּוֹת נוֹחָה הֵימֶנּוּ, רוּחַ הַמָּקוֹם נוֹחָה הֵימֶנּוּ. וְכֹל שֶׁאֵין רוּחַ הַבְּרִיּוֹת נוֹחָה הֵימֶנּוּ {לג}, אֵין רוּחַ הַמָּקוֹם נוֹחָה הֵימֶנּוּ. רַבִּי דוֹסָא בֶן הַרְכִּינָס אוֹמֵר, שֵׁנָה שֶׁל שַׁחֲרִית, וְיַיִן שֶׁל צָהֳרַיִם, וְשִׂיחַת הַיְלָדִים, וִישִׁיבַת בָּתֵּי כְנֵסִיּוֹת שֶׁל עַמֵּי הָאָרֶץ, מוֹצִיאִין אֶת הָאָדָם מִן הָעוֹלָם:
<b style="color: gray;">רע"ב</b> <b>כל שרוח הבריות נוחה הימנו</b>. כל מי שאהוב למטה בידוע שהוא אהוב למעלה {לב}: <b>שינה של שחרית</b>. שהולך וישן עד שעונת קריאת שמע עוברת: <b>ויין של צהרים</b>. מושך לבו של אדם, דכתיב [קהלת ב'] למשוך ביין את בשרי, ומביא אותו לידי שכרות {לד}: <b>ושיחת הילדים</b>. מבטלת את אבותיהם מלעסוק בתורה: <b>וישיבת בתי כנסיות של עמי הארץ</b>. שמתכנסים ומדברים בדברים בטלים:
<b style="color: gray;">תוי"ט</b>
{לב} <b>שנאמר</b> (משלי ג') ומצא חן ושכל טוב בעיני וגו'. ואומר וחסד ה' מעולם ועד עולם על יראיו. שכל מי שמשוך עליו חוט של חסד בידוע שהוא ירא שמים: {לג} <b>וכל</b> שאין כו'. צריכא. דאי מרישא, ליכא למשמע דאפשר שאין רוח הבריות נוחה הימנו לפי שהוא נוטה אל קצה האחרון מהחסידות ואפ''ה רוח המקום נוחה הימנו, קמ''ל. ואי תנא סיפא ליכא למשמע הרישא לפי שאפשר שרוח הבריות נוחה הימנו לפי שמראה בעצמו סימני טהרה ובקרבו ישים ארבו, קמ''ל דסימן מובהק הוא בשני הפנים. וטעמא דכתיב ואת רוחי אתן בקרבכם, הרי רוח הבריות רוח המקום. ולא קתני שרוח כל הבריות כו' דלא חיישינן למיעוטא, כדאשכחן במרדכי. מר''ש: {לד} <b>כי</b> בשחרית האדם הוא עצל מחמת השינה, ובערב כבר הוא יגע ומבקש לנוח, ובצהרים האדם בכח ביותר עד שהוא שמח לגמרי. ד''ח:
<h3>פרק ג - משנה יא</h3>
רַבִּי אֶלְעָזָר הַמּוֹדָעִי אוֹמֵר, הַמְחַלֵּל אֶת הַקֳּדָשִׁים, וְהַמְבַזֶּה אֶת הַמּוֹעֲדוֹת, וְהַמַּלְבִּין פְּנֵי חֲבֵרוֹ בָרַבִּים {לה}, וְהַמֵּפֵר בְּרִיתוֹ שֶׁל אַבְרָהָם אָבִינוּ עָלָיו הַשָּׁלוֹם, וְהַמְגַּלֶּה פָנִים בַּתּוֹרָה שֶׁלֹּא כַהֲלָכָה, אַף עַל פִּי שֶׁיֵּשׁ בְּיָדוֹ תוֹרָה וּמַעֲשִׂים טוֹבִים, אֵין לוֹ חֵלֶק לָעוֹלָם הַבָּא:
<b style="color: gray;">רע"ב</b> <b>המחלל את הקדשים</b>. המביא קדשי המזבח לידי פגול ונותו. וטמא, או המועל ונהנה בין בקדשי מזבח בין בקדשי בדק הבית: <b>והמבזה את המועדות</b>. ימים של חול המועד, עושה בהן מלאכה או נוהג בהן מנהג חול באכילה ושתיה: <b>והמלבין פני חבירו ברבים</b>. המתבייש פניו מאדימות תחלה ואח''כ מתלבנות, שהנפש יש לה שתי תנועות אחת לחוץ ואחת לפנים, וכשמביישין את האדם, בתחלה הרוח מתנועע לצד חוץ כמי שמתמלא חמה ופניו מאדימות, וכשאינו מוצא טענה כיצד יסיר הבושת ההוא מעל פניו, הוא דואג בקרבו ונכנס הרוח לצד פניו מפני הצער. ופניו מתכרכמים ומתלבנים. וזהו שאמרו [בבא מציעא ג''ח ע''ב] בענין ההלבנה, דאזיל סומקא ואתי חיורא: <b>והמפר בריתו</b>. שלא מל, או שמל ומושך ערלתו לכסות המילה כדי שלא יראה שהוא מהול: <b>והמגלה פנים בתורה</b>. שמראה פנים ופירושים בתורה שלא כהלכה. כגון המתרגם ומזרעך לא תתן להעביר למולך, ומזרעך לא תתן לאעברא לארמיותא. ואין זה פשוטו של מקרא. ובכלל זה הדורש דרשות של דופי {לו}. פירוש אחר, מגלה פנים, שמעיז פניו לעבור על דברי תורה בפרהסיא ביד רמה ואין לו בושת פנים: <b>אע''פ שיש בידו תורה ומעשים טובים</b>. ולא חזר בתשובה מאחת מעבירות הללו שבידו, אע''פ שבאו עליו יסורים ומת ביסורים {לז}, אין לו חלק לעולם הבא. אבל אם חזר בתשובה קודם מותו, אין לך דבר שעומד בפני התשובה:
<b style="color: gray;">תוי"ט</b>
{לה} <b>המחלל</b> כו'. והמלבין. בגמרא מוכח להו מקראי. ועתוי''ט: {לו} <b>כמנשה</b> שהיה דורש למה לו למשה לבתוב ותמנע היתה פלגש. רש''י: {לז} <b>דאלו</b> שאר עבירות, יסורין עם המיתה ממרקין:
<h3>פרק ג - משנה יב</h3>
רַבִּי יִשְׁמָעֵאל אוֹמֵר, הֱוֵי קַל לָרֹאשׁ וְנוֹחַ לַתִּשְׁחֹרֶת, וֶהֱוֵי מְקַבֵּל אֶת כָּל הָאָדָם בְּשִׂמְחָה {לח}:
<b style="color: gray;">רע"ב</b> <b>הוי קל לראש</b>. לפני אדם גדול זקן ויושב בראש בישיבה, הוי קל לעבוד עבודתו ולשמש לפניו: <b>ונוח</b>. לתשחורת. לאדם בחור ששערותיו שחורות אינך צריך להקל עצמך כל כך, אלא תעמוד לפניו בנחת ובישוב: <b>והוי מקבל וכו'</b>. נגד כל אדם בין ראש בין תשחורת תעמוד בשמחה. מקבל, כמו מקביל. מתורגם נגד, קבל. פירוש אחר, הוי קל לראש, בראשיתך כשאתה בחור הוי קל לעשות רצון בוראך, ובזקנותך כשהושחרו פניך מפני הזקנה תהא נוח לו:
<b style="color: gray;">תוי"ט</b>
{לח} <b>בשמחה</b>. וזה יותר ממה שאמר שמאי בסבר פנים יפות. הר''מ:
<h3>פרק ג - משנה יג</h3>
רַבִּי עֲקִיבָא אוֹמֵר, שְׂחוֹק וְקַלּוּת רֹאשׁ, מַרְגִּילִין לְעֶרְוָה {לט}. מַסּוֹרֶת, סְיָג לַתּוֹרָה. מַעַשְׂרוֹת, סְיָג לָעשֶׁר {מא}. נְדָרִים, סְיָג לַפְּרִישׁוּת. סְיָג לַחָכְמָה, שְׁתִיקָה {מב}:
<b style="color: gray;">רע"ב</b> <b>מסורת סייג לתורה</b>. המסורת שמסרו לנו חכמים בחסרות ויתרות שבתורה, הם גדר וחיזוק לתורה שבכתב, שעל ידיהם אנו מבינים כמה מצות איך יעשו אותם. כמו בסכות בסכת בסכת, שנים חסרים ואחד מלא, שממנו אנו לומדים להכשיר סוכה בשלש דפנות. וכגין מועדי ה' אשר תקראו אתם, שנכתב חסר בשלשה מקומות, ללמד, אתם אפילו שוגגים, אתם אפילו מזידים, אתם אפילו מוטעים {מ}: <b>מעשרות סייג לעושר</b>. דכתיב עשר תעשר, עשר בשביל שתתעשר [תענית ט']: <b>נדרים סייג לפרישות</b>. בזמן שאדם מתחיל בפרישות ומתיירא שלא יעבור, מקבל עליו בלשון נדר שלא יעשה כך וכך, ועל ידי כן הוא כובש את יצרו: <b>סייג לחכמה שתיקה</b>. במה אנן קיימין, אי בשתיקה מדברי תורה, הרי כבר כתיב והגית בו וגו''אי בשתיקה מרכילות ולשון הרע וקללה, דאורייתא נינהו. הא אינו מדבר אלא בשתיקה מדברי הרשות שבין אדם לחברו, שיש לו לאדם למעט הדבור בהם כל מה שאפשר. ועליהם אמר שלמה (משלי י''ז) גם אויל מחריש חכם יחשב {מג}:
<b style="color: gray;">תוי"ט</b>
{לט} <b>שחוק</b> וקלות ראש כו'. כלומר אבל כובד ראש והיראה הוא סייג לעריות. שכל זאת המשנה מדברת בסייגים. הר''ר יונה. ולא תני הסייג, משום דלא הוה משתמע דמרגילין אלא דמביאין לידי ערוה. מד''ש. ועתוי''ט: {מ} <b>שוגגים</b> מאליהם, כסבורים שהוא ראוי להתעבר. מוטעים ע''י ערי שקר. רש''י: {מא} <b>מעשרות</b> כו'. במשנה ירושלמי גרס מעשרות סייג לתורה ופירש שעי''כ יובלו מקבליה לחהזיק בתורה וללמדה. כמאמרם ז''ל לא נתנה התורה אלא לאוכלי תרומה. [ומעשרות שם לכלל המתנות] והר''ר '' ישראל פירש דכתיב ואכלת וגו' מעשר דגנך וגו' למען תלמד ליראה וגו'. מד''ש: {מב} <b>סייג</b> לחכמה שתיקה. ולא אמר שתיקה סייג לחכמה, דשאני הא לפי שאין שום סייג לחכמה כי אם השתיקה בלבד, להכי תני סייג קודם. משא''כ אינך דאע''ג שכל אחד סייג לאותו דבר, מ''מ יש לאותו דבר סייג אחר מלבד זה. מד''ש: {מג} <b>ומכיון</b> שהאויל כשמחריש יחשב לחכם שמעינן מינה דכל השותק הרי הוא חכם. ועוד דלעיל מיניה כתיב חושך אמריו יודע דעת יקר רוח איש תבונה:
<h3>פרק ג - משנה יד</h3>
הוּא הָיָה אוֹמֵר, חָבִיב אָדָם שֶׁנִּבְרָא בְצֶלֶם {מד}. חִבָּה יְתֵרָה נוֹדַעַת לוֹ שֶׁנִּבְרָא בְצֶלֶם, שֶׁנֶּאֱמַר (בראשית ט), כִּי בְּצֶלֶם אֱלֹהִים עָשָׂה אֶת הָאָדָם. חֲבִיבִין יִשְׂרָאֵל שֶׁנִּקְרְאוּ בָנִים לַמָּקוֹם. חִבָּה יְתֵרָה נוֹדַעַת לָהֶם שֶׁנִּקְרְאוּ בָנִים לַמָּקוֹם, שֶׁנֶּאֱמַר (דברים יד), בָּנִים אַתֶּם לַה' אֱלֹהֵיכֶם. חֲבִיבִין יִשְׂרָאֵל, שֶׁנִּתַּן לָהֶם כְּלִי חֶמְדָּה. חִבָּה יְתֵרָה נוֹדַעַת לָהֶם שֶׁנִּתַּן לָהֶם כְּלִי חֶמְדָּה {מה} שֶׁבּוֹ נִבְרָא הָעוֹלָם, שֶׁנֶּאֱמַר (משלי ד), כִּי לֶקַח טוֹב נָתַתִּי לָכֶם, תּוֹרָתִי אַל תַּעֲזֹבוּ:
<b style="color: gray;">רע"ב</b> <b>חבה יתירה נודעת לו</b>. רמב''ם פירש, חבה יתירה הראה הקב''ה לאדם שהודיעו ואמר לו ראה שבראתיך בצלם, שהמטיב לחברו ומודיעו הטובה שעשה עמו, מראה חבה יתירה יותר משאילו הטיב עמו ואינו חשוב בעיניו להודיעו הטובה שעשה עמו. ויש לפרש, חבה יתירה נודעת לו, חבה גלויה ומפורסמת, שלא בלבד אהבה מסותרת היה לו למקום ברוך הוא עם האדם אלא אף חבה גלויה וידועה לכל: <b>שנאמר כי לקח טוב</b>. כל מעשה בראשית שנאמר בו וירא אלהים כי טוב, לא נברא אלא בשביל התורה שנקראת לקח, במה דאת אמר (דברים ל''ב) יערוף כמטר לקחי:
<b style="color: gray;">תוי"ט</b>
{מד} <b>חביב</b> אדם כו'. לכן מוטל עליו לעשות רצון קונו. רש''י. ובכל אדם אמר ר''ע וכמו שהוא הראיה שממנו הביא שהוא נאמר לבני נח ולא לבני ישראל לבדם. ועתוי''ט שהאריך: {מה} <b>כלי</b> חמדה. היא התורה שנקראת חמדה. שנאמר תורת ה' תמימה, וכתיב בתריה הנחמדים מזהב וגו'. מד''ש. ועתוי''ט:
<h3>פרק ג - משנה טו</h3>
הַכֹּל צָפוּי, וְהָרְשׁוּת נְתוּנָה, ובְטוֹב הָעוֹלָם נִדּוֹן. וְהַכֹּל לְפִי רֹב הַמַּעֲשֶׂה:
<b style="color: gray;">רע"ב</b> <b>הכל צפוי</b>. כל מה שאדם עושה בחדרי חדרים גלוי לפניו: <b>והרשות נתונה</b>. בידו של אדם לעשות טוב ורע, כדכתיב (שם ל') ראה נתתי לפניך היום את החיים וגו': <b>ובטוב העולם נדון</b>. במדת רחמים. ואעפ''כ אין הכל שוין במדה זו, לפי שהכל לפי רוב המעשה. המרבה במעשים טובים נותנים לו רחמים מרובים, והממעיט במעשים טובים ממעטים לו ברחמים. פירוש אחר, והכל לפי רוב המעשה, לפי רוב מעשיי של אדם הוא נדון, אם רוב זכיות זכאי, אם רוב עונות חייב. ורמב''ם פירש, הכל צפוי, כל מעשה בני אדם מה שעשה ומה שעתיד לעשות הכל גלוי לפניו, ולא תאמר כיון שהקב''ה יודע מה שיעשה האדם א''כ הוא מוכרח במעשיו שיהיה צדיק או רשע, כי הרשות נתונה בידו לעשות טוב ורע ואין שם דבר שיכריחהו כלל {מו}, וכיון שכן הוא, בטוב העולם נדון, להפרע מן הרשעים וליתן שכר טוב לצדיקים. שהחוטא חטא ברצונו, ראוי שיענש. והצדיק היה צדיק ברצונו, וראוי שיקבל שכר {מז}: <b>והכל לפי רוב המעשה</b>. לפי מה שאדם כופל ומתמיד בעשיית הטוב כך שכרו מרובה. שאינו דומה המחלק מאה זהובים לצדקה במאה פעמים, לנותן אותם בפעם אחת. וגרסת רמב''ם היא, והכל לפי רוב המעשה, אבל לא על פי המעשה {מח}:
<b style="color: gray;">תוי"ט</b>
{מו} <b>שאין</b> ידיעתו יתברך כידיעתינו. ואע''פ שאנו אומרים בו ג''כ ידיעה, אין זה אלא בשתוף גמור. וכמו שאין בנו כח לדעת אמיתת מציאותו ית' כו', כך אין בנו כח להשיג ולמצוא דעתו, כי הוא ודעתו אחד לא כהאדם שהוא ודעתו שנים כו'. וכתב הר''מ אלמושנינו שדעת הר''מ כמו שכתב המדרש שמואל, וזה לשונו, ומעיקרא לא קשיא מידי לפי שידיעתו יתברך הוא כצופה ומביט העשיה שעושה האדם והרי אין ראיית האדם מברחת למעשה זולתו, כך צפיית הש''י מעשה האדם אינו מכרחתו, וידיעתו יתברך העתיד. הוא אצלו הווה, שאין לפניו קדימה ואיתור שאינו בחוק הזמן. ע''כ. וזהו ההבדל ידיעתו מידיעתנו, שידיעתו תמיד בהווה אף מה שהוא עתיד בערכנו אלא שאין בנו כח להשיגו ולהבינו כו'. ועתוי''ט שהאריך בזה: {מז} <b>לא</b> נמצא כן בפירוש הר''מ. אלא זה לשונו. ואמר שדין השי''ת עם בני אדם אמנם הוא בחסד ובטוב לא כפי הדין הראוי אליהם. כמו שביאר יתברך מדרכיו ואמר ארך אפים לצדיקים ולרשעים. ואמר המשורר טוב ה' לכל: {מח} <b>עתוי''ט</b> שהאריך בזה וסיים ח''ל, והוי יודע דמכל מקום נפרעין מן האדם לפי מעשיו, שהאומר הקב''ה ותרן הוא יותרו מעוהי, אלא מאריך אפיה ודן העולם בטוב שלא יהא נאבד ונפסד, וגבי דיליה לעתים ידועים אצלו יתברך זכרו נצח:
<h3>פרק ג - משנה טז</h3>
הוּא הָיָה אוֹמֵר, הַכֹּל נָתוּן בָּעֵרָבוֹן, וּמְצוּדָה פְרוּסָה עַל כָּל הַחַיִּים. הַחֲנוּת פְּתוּחָה, וְהַחֶנְוָנִי מַקִּיף, וְהַפִּנְקָס פָּתוּחַ, וְהַיָּד כּוֹתֶבֶת, וְכָל הָרוֹצֶה לִלְווֹת יָבוֹא וְיִלְוֶה, וְהַגַּבָּאִים מַחֲזִירִים תָּדִיר בְּכָל יוֹם, וְנִפְרָעִין מִן הָאָדָם מִדַּעְתּוֹ וְשֶׁלֹּא מִדַּעְתּוֹ {נ}, וְיֵשׁ לָהֶם עַל מַה שֶּׁיִּסְמוֹכוּ, וְהַדִּין דִּין אֱמֶת, וְהַכֹּל מְתֻקָּן לַסְּעוּדָה:
<b style="color: gray;">רע"ב</b> <b>הכל נתון בערבון</b>. רגלוהי דבר נש אינון ערבין ביה [סוכה נ''ג ע''א.] לאתר דמתבעי תמן מובילין יתיה: <b>ומצודה פרוסה</b>. יסורין ומיתה: <b>החנות פתוחה</b>. ובני אדם נכנסים שם ולוקחים בהקפה: <b>והחנוני מקיף</b>. ומאמין לכל הבא ליטול. כך בני אדם חוטאים בכל יום והקב''ה ממתין להם עד בא עתם: <b>והפנקס פתוח</b>. לכתוב בה ההקפות כדי שלא ישכח: <b>והיד כותבת</b>. שלא תאמר אף על פי שהפנקס פתוח פעמים שהחנוני טרוד ואינו כותב הכל, לכך אמר והיד כותבת: <b>וכל הרוצה ללוות וכו'</b>. היינו והרשות נתונה דלעיל, שאין שום אדם מוכרח ללוות שלא ברצונו: <b>והגבאים</b>. יסורים ופגעים רעים {מט}: <b>לדעתו</b>. פעמים שזוכר את חובו ואומר יפה דנתני: <b>ושלא לדעתו</b>. פעמים ששכח וקורא תגר כנגד דינו של מקום ברוך הוא: <b>ויש להם על מה שיסמוכו</b>. על הפנקס, ועל החנוני שהוא נאמן על פנקסו. כך היסורים הללו הן נסמכים על מעשיו של אדם הנזכרים לפני המקום ברוך הוא, אף על פי שהם נשכחים מן האדם: <b>והדין דין אמת</b>. שאין הקב''ה בא בטרוניא {נא} עם בריותיו [ע''ז ג' ע''א]: <b>והכל מתוקן לסעודה</b>. אחד צדיקים ואחד רשעים {נב} יש להם חלק לעולם הבא לאחר שגבו מהן את חובן:
<b style="color: gray;">תוי"ט</b>
{מט} <b>ולשון</b> הר''מ, משל על המות ושאר עונשים, כלשון הר''ב במצודה פרוסה: {נ} <b>מדעתו</b> כו'. אית דגרסי מדעתן ושלא מדעתן. והוא עיקר. ושב אל הגבאים. וכגון ההיא דחגיגה דף ד', היכי יכלת לה כו', א''כ להוי במנינא. היינו מדעתן ושלא מדעתן אלא במצות הקב''ה. הרשב''ם: {נא} <b>בכח</b> ובעלילה. ערוך. ונוסחא אחרינא, והדן דיין אמת. וי''ג והדן דין אמת. וי''ג והדיין דיין אמת: {נב} <b>מלבד</b> השנויין לעיין משנה י''א, ובריש פרק חלק:
<h3>פרק ג - משנה יז</h3>
רַבִּי אֶלְעָזָר בֶּן עֲזַרְיָה אוֹמֵר, אִם אֵין תּוֹרָה, אֵין דֶּרֶךְ אֶרֶץ. אִם אֵין דֶּרֶךְ אֶרֶץ, אֵין תּוֹרָה. אִם אֵין חָכְמָה {נד}, אֵין יִרְאָה. אִם אֵין יִרְאָה, אֵין חָכְמָה. אִם אֵין בִּינָה, אֵין דָּעַת. אִם אֵין דַּעַת, אֵין בִּינָה. אִם אֵין קֶמַח {מו}, אֵין תּוֹרָה. אִם אֵין תּוֹרָה, אֵין קֶמַח. הוּא הָיָה אוֹמֵר, כֹּל שֶׁחָכְמָתוֹ מְרֻבָּה מִמַּעֲשָׂיו {נז}, לְמָה הוּא דוֹמֶה, לְאִילָן שֶׁעֲנָפָיו מְרֻבִּין וְשָׁרָשָׁיו {נח} מֻעָטִין, וְהָרוּחַ בָּאָה וְעוֹקְרַתּוּ וְהוֹפְכַתּוּ עַל פָּנָיו, שֶׁנֶּאֱמַר (ירמיה יז), וְהָיָה {נט} כְּעַרְעָר בָּעֲרָבָה וְלֹא יִרְאֶה כִּי יָבוֹא טוֹב וְשָׁכַן חֲרֵרִים בַּמִּדְבָּר אֶרֶץ מְלֵחָה וְלֹא תֵשֵׁב. אֲבָל כֹּל שֶׁמַּעֲשָׁיו מְרֻבִּין מֵחָכְמָתוֹ, לְמָה הוּא דוֹמֶה, לְאִילָן שֶׁעֲנָפָיו מֻעָטִין וְשָׁרָשָׁיו מְרֻבִּין, שֶׁאֲפִלּוּ כָּל הָרוּחוֹת שֶׁבָּעוֹלָם בָּאוֹת וְנוֹשְׁבוֹת בּוֹ אֵין מְזִיזִין אוֹתוֹ מִמְּקוֹמוֹ, שֶׁנֶּאֱמַר (שם), וְהָיָה כְּעֵץ שָׁתוּל {ס} עַל מַיִם וְעַל יוּבַל יְשַׁלַּח שָׁרָשָׁיו וְלֹא יִרְאֶה כִי יָבֹא חֹם, וְהָיָה עָלֵהוּ רַעֲנָן, ובִשְׁנַת בַּצֹּרֶת לֹא יִדְאָג, וְלֹא יָמִישׁ מֵעֲשׂוֹת פֶּרִי:
<b style="color: gray;">רע"ב</b> <b>אם אין תורה וכו'</b>. אין משאו ומתנו יפה עם הבריות: <b>אם אין דרך ארץ וכו'</b>. סוף שתורתו משתכחת ממנו {נג}: <b>אם אין דעת וכו'</b>. דעת, הוא שמוצא טעם לדבר {נה}. ובינה, הוא שמבין דבר מתוך דבר אבל אינו מראה לו טעם. ואם אין דעת לתת טעם לדבי אין בינה, אחר שלא ידע טעמו של דבר באילו לא ידעו. ומכל מקום הבינה היא קודמת, לפיכך אם אין בינה אין דעת: <b>אם אין קמח אין תורה</b>. מי שאין לו מה יאכל היאך יעסוק בתורה: <b>אם אין תורה אין קמח</b>. מה יועיל לו הקמח שבידו, הואיל ואין בו תורה, נוח לו שלא היה לו קמח והיה מת ברעב:
<b style="color: gray;">תוי"ט</b>
{נג} <b>ולא</b> בא התנא לומר על קדימה ואיחור שצריך שיקדים האחד לחברו. שאם אתה אומר בן אין גם אחד מהם יהיה במציאותו. שאם אין האחד אא''כ יקדים לו האחר וכל אחד יש לו דין קדימה על חברו, נמצא שא''א שימצא המאוחר בלא הקודם כו' נמצא ששניהם אינם נמצאים כו' אלא שכוונת התנא שאם אינו לומד אע''פ שנושא ונותן לא יהיה יפה עם הבריות כי לא ידע כדת מה לעשות כדאיתא בב''ק [דף ל] מאן דבעי למהוי חסידא לעיין במילי דנזקין. וכן אם אין דרך ארץ כלומר שאין משאו ומתנו יפה כו' סוף שתורתו משתכתת ממנו על העון אשר חטא שהוא מחלל ש''ש שאומרים זה שלמד תורה כמה מקולקלין מעשיו כו': {נד} <b>אין</b> חכמה כו'. עיין לעיל מ''ט בהר''ב. וי''ל דהכי קאמר אם אין חכמה, אז אע''פ שמחשבתו תוא להיות ירא חטא, אין יראתו יראה, כי לא ידע להזהר עוד. וכן אם אין יראה היינו במחשבתו אין חכמה, כלומר אין חכמתו מתקיימת. והשתא כל הבבות שוות שהקדום בחלוקה הראשונה הוא סבה על הוויית השני. והקדום בחלוקה השניה הוא סבה על קיום השני. דוק בהם. ועתוי''ט לפי הנוסחא אחרינא: {נה} <b>וא''כ</b> זה שאמר הכתוב. טוב טעם ודעת למדני, הן מלות נרדפות: {נו} <b>קמח</b>. לא אמר חטים או להם, לפי שלא הצריכו להיות לו חטים שדרך להכניסם לימים הרבה וגם לא ימתפק בלהם שהוא ליום או לשבוע. שעליו נאמר והיו חייך תלואים לך מנגד זה הסומך על הפלטר. אלא באמצעם שיהיה לו קמח לקצת ימים מוכן לעשות ממנו לחם. גם שאר תבשילין נעשים מקמח. מר''ש: {נז} <b>כל</b> כו'. כבר נשנה כיוצא בזה במשנה ט'. ולא בא התבא הזה אלא להודיע הענין במשל נאה הזה. וכ''כ הר''מ. ולכך לא פירש בו הר''ב כלום: {נח} <b>ושרשיו</b>. המעשה דומה לשרשים לפי שהם עיקר כדאמרינן לעיל לא המדרש הוא העיקר אלא המעשה. הרשב''ם: {נט} <b>והיה</b>. לעיל מיניה כתיכ ארור הגבר וגו' שאינו בוטח בה' שיזמין לו פרנסתו אלא מרבה בגזלות ובוטח בבני אדם המחזיקים ידו: {ס} <b>כעץ</b>. לעיל מיניה כתיב ברוך הגבר וגו'. רש''י. ורוח ועקירה מפורש נמי בקרא, דכיון דכתיב ערער לשון יחידי, וערבה לשון מישור, להורות דאית ביה תרתי לרעותא, שכיון שאין אילנות סביביו וגם תוא במישור שאין סביבו הרים וגבעות אין מונע לרוח שבא בו ויכהו עד שיזיזנו ממקומו. ובפסוק והיה כעץ שתול מבואר מדאמר ועל יובל ישלח שרשיו שזה ודאי להודיע שהוא מושרש יפה בארץ לא יזיזוהו כל הרוחות שבעולם. מד''ש. והיינו טעמא שלא הביא הפסוק מתהלים אע''פ שדהע''ה מוקדם לירמיה, מפני שכאן יותר מבואר ועל יובל וגו'. ועתוי''ט:
<h3>פרק ג - משנה יח</h3>
רַבִּי אֱלִיעֶזֶר בֶּן חִסְמָא אוֹמֵר, קִנִּין וּפִתְחֵי נִדָּה, הֵן הֵן {סב} גּוּפֵי הֲלָכוֹת {סג}. תְּקוּפוֹת וְגִמַּטְרְיָאוֹת, פַּרְפְּרָאוֹת לַחָכְמָה:
<b style="color: gray;">רע"ב</b> <b>קינין</b>. קרבנות העוף קרויין קינין, לשון קן צפור. ויש בהן הלכות חמורות, כגון אם נתערבו חובה בנדבה, או עולה שמעשיה למעלה בחטאת שמעשיה למטה: <b>ופתחי נדה</b>. הלכות נדה שאבדה וסתה וצריכה לשמור עד שתחזור לפתחה. ופעמים שהיא צריכה לטבול צ''ה {סא} טבילות לדברי האומר טבילה בזמנה מצוה: <b>הן הן גופי הלכות</b>. עיקר תורה שבעל פה, שמקבלים עליה שכר: <b>תקופות</b>. ענין מהלך המזלות {סד}: <b>וגמטריאות</b>. חשבון האותיות {סה}: <b>פרפראות לחכמה</b>. כמו הפרפראות שרגילין לאכול בסוף הסעודה {סו} לקנוח דרך תענוג, כך החכמות הללו מכבדות את בעליהם בעיני הבריות:
<b style="color: gray;">תוי"ט</b>
{סא} <b>הן</b> דברי ב''ש. ולב''ה אינן רק ל''ה. ולהלכה ליתא כלל אלא טבילה אחת באחרונה. והר''ב לא בא כאן אלא להפליג הענין: {סב} <b>הן</b> כו' לא בא למעט שאר הלכות שבתורה. דהא לא ממעט אלא תקופות בו'. אלא נקט הני לפי שהם דומים לתקופות כ. ו' שהם חשבונות. ואע''פ שאלו הם חשבונות הבאים מחמת ספק שאירע בהן, ואילו תקופות כו' אין בחשבונותן ספק, אפ''ה אינהו עדיפי. ד''ח. ועתוי''ט: {סג} <b>הן</b> הן כו'. הן והן קאמר. וכמו שפירש בגמרא דסוף פרק קמא דחגיגה על הן הן גופי תורה [ע''ש בהר''ב]. ומשום דר''א חסמא היה אחר החורבן כו', ואין לקינין שייכות כו'. הלכך אצטריך לאשמעינן דאף הן גופי הלכות אפילו בזמן שאין בהמ''ק קיים לפי שהתלמוד בהן במקום עבודה הוא. והא דלא תני הכא גופי תורה, דהבא על הספקות הוא אומר, ואין מזה בתורה שבכתב כלום, אלא בהלכה שבע''פ: {סד} <b>וע''ש</b> שמקיפים העולם בהיקף, נקרא מהלכם תקופה כו'. ודבריו הם על הידיעה מן המהלכים בלבד. ולא מה שנמשך מהם שהוא קידוש החודש ועבור השנה שלענין זה ודאי שהן והן גופי הלכות הן כו': {סה} <b>כמו</b> רדו שמה שאמר יעקב, רמז לרר''ו שנים שעבדו ישראל במצרים. וכן בזא''ת יבא אהרן, רמז לבית ראשון שיעמוד ת''י שנים. ובערוך פירש שבמקום אחד כותבין א' ובמקום מאה כותבין ק'. ובר''ח פירש, חכמת המדידה והתשבורת. וקרוב לשמוע פירוש. זה, משום שר''א חסמא היה יודע לשער כמה טיפות בים [כדאיתא בהוריות דף י'] כו', ולפיכך ראוי הוא שיאמר כן. ואילו אחר שלא היה שלם בחכמות אין מן הראוי שיאמר כך. דוגמת מאמרם ז''ל ברבה ריש קהלת: {סו} <b>ולי</b> נראה לפרש הפרפראות שקודם הסעודה להמשיך האכילה. והיינו שמי שבקי בתקופות, ר''ל בתכונה עצמה שהוא מהלך המזלות כו' וכן בגמטריאות שהיא חכמת השעור [כ''פ המגיד] הקודם אליה. הם פרפראות הממשיכים לב האדם לחכמה האלהית. שמידיעת גלגלי השמים ידע ויכיר הבורא יתברך כי הוא רוכב שמים שמהנרכב יוודע הרובב. וכן לפירש''י והר''ב שגמטריאות הוא חשבון האותיות הוא פרפראות לחכמה האלהית שבספר יצירה ודומיו שמשתמשים מאוד בחשבון האותיות ונוטריקון וצירופיהם. וי''ל שכיון התנא לשניהם היינו לחכמה המושגת בעיון ובמחקר והיינו ע''י התקופות, ולחכמה האלהית המקובלת. ועתוי''ט:
<h2>פרק ד</h2>
<h3>פרק ד - משנה א</h3>
בֶּן זוֹמָא אוֹמֵר, אֵיזֶהוּ חָכָם, הַלּוֹמֵד מִכָּל אָדָם, שֶׁנֶּאֱמַר (תהלים קיט), מִכָּל מְלַמְּדַי הִשְׂכַּלְתִּי כִּי עֵדְוֹתֶיךָ שִׂיחָה לִּי. אֵיזֶהוּ גִבּוֹר, הַכּוֹבֵשׁ אֶת יִצְרוֹ {ה}, שֶׁנֶּאֱמַר (משלי טז), טוֹב אֶרֶךְ אַפַּיִם מִגִּבּוֹר וּמשֵׁל בְּרוּחוֹ מִלֹּכֵד עִיר. אֵיזֶהוּ עָשִׁיר הַשָּׂמֵחַ בְּחֶלְקוֹ, שֶׁנֶּאֱמַר (תהלים קכח), יְגִיעַ כַּפֶּיךָ כִּי תֹאכֵל אַשְׁרֶיךָ וְטוֹב לָךְ. אַשְׁרֶיךָ, בָּעוֹלָם הַזֶּה {ז}. וטוֹב לָךְ, לָעוֹלָם הַבָּא. אֵיזֶהוּ מְכֻבָּד, הַמְכַבֵּד אֶת הַבְּרִיּוֹת, שֶׁנֶּאֱמַר (שמואל א ב), כִּי מְכַבְּדַי אֲכַבֵּד וּבֹזַי יֵקָלוּ:
<b style="color: gray;">רע"ב</b> <b>בן זומא</b>. לפי שלא האריך ימים ולא נסמך שיקרא רבי, היו קורין אותו על שם אביו. וכן בן עזאי. ושניהם שמם שמעון: <b>איזהו י חכם</b>. הכי קאמר, איזהו חכם שראוי שיתהלל בחכמתו {א}: <b>הלומד מכל אדם</b>. ואע''פ שהוא קטן ממנו. שכיון שאינו חס על כבודו ולומד מן הקטנים, ניכרים הדברים שחכמתו הוא לשם שמים {ב} ולא להתיהר ולהתפאר בה: <b>שנאמר מכל מלמדי השכלתי</b>. וסיפא דקרא כי עדותיך שיחה לי, כלומר הייתי לומד תורה מכל מלמדי {ג} ואפילו מן הקטנים ממני ולא הייתי חושש לכבודי, כי עדותיך שיחה לי, שכל כוונתי היתה לשמים בלבד {ד}. וכן איזהו גבור, שראוי שיתהלל בגבורתו, הכובש את יצרו: <b>שנאמר טוב ארך אפים מגבור</b>. הכי הוי פירושא דקרא, טוב ארך אפים הבא מצד הגבורה של כבוש היצר {ו}, לא מצד רכות הטבע. וכן מושל ברוחו כשבא מלוכד עיר, מן המלך שלאחר שכבש את העיר ובאו לידו האנשים המורדים בו, מושל ברוחו ואינו הורגן: <b>איזהו עשיר</b>. הראוי לו להתהלל בעשרו. השמח בחלקו: <b>איזהו מכובד</b>. לפי ששלשה דברים טובים הללו שנזכרו לעיל, שהם החכמה והגבורה והעושר, הזוכה בהם הוא נכבד מעצמו בעיני אלהים ואדם, ואף אם הבריות לא יכבדוהו בעבורם, לכך חיבר התנא לזה ואמר מי שיש בו המדות הללו והוא נכבד בעצמו, מה יעשה ויהיה מכובד מאחרים, יכבד את הבריות: <b>כי מכבדי אכבד</b>. והדברים ק''ו, ומה הקב''ה שהוא מלך הכבוד וכל מה שברא בעולמו לא ברא אלא לכבודו, מכבד את מכבדיו, ק''ו לבשר ודם: <b>ובוזי יקלו</b>. למדנו ענותנותו של הקב''ה. לא אמר ובוזי אקלל, אלא יקלו מעצמם. ובכבוד הצדיקים הקפיד יותר, שנאמר (בראשית י''ב) ומקללך אאור:
<b style="color: gray;">תוי"ט</b>
{א} <b>ויש</b> להקשות ממה שאמר ירמיה [ט'] אל יתהלל חכם בחכמתו ואל יתהלל גבור בגבורתו ואל יתהלל עשיר בעשרו כי אם בזאת יתהלל המתהלל השכל וידוע אותי. ונראה לי דלא קשיא, דס''ל לתנא דידן שזה שאמר כי אם השכל וידוע אותי, הוא עצמו בכלל החכמה והגבורה והעושר שזכר. וכך הוא אומר אל יתהלל חכם בחכמתו כי אם שהיא החכמה השכל וידוע אותי. וכן לענין הם:: ורה והעושר, ולזה שאל התנא איזהו חכם כו' שאליו כיון הנביא: {ב} <b>היינו</b> ממש השכל וידוע אותי וגבור הכובש כו' והוא גבורה לשם שמים שלא יחטא לפניו. אין לך השכל וידוע אותי גדולה מזו שתכלית הידיעה הזאת הוא לירא מפניו ולשמור מצותיו. ועשיר השמח בחלקו ולא נבהל להון ונמצא פונה כל ימיו לעבודת שמים והיינו נמי השכל כו' ולפיכך נאמר אשריך כו'. ואמרו בגמרא [ברכות דף ח'] גדול הנהנה מיגיעו יותר מירא שמים כו' דאילו אינו מסתפק ונבהל להון לא יהיה פנוי לעבודת הש''י: {ג} <b>דאין</b> לפרש דר''ל שנעשה משכיל יותר מן מלמדיו, שאין זה חדוש שלאחר שלמד האדם מלומדו הוא מתחכם ומשכיל בלמודיו ואין חידוש שישכיל יותר ממה שהשכילו מלמדיו. ד''ח: {ד} <b>כיון</b> שכל שיחתי היה בתורה: {ה} <b>יצרו</b>. יצה''ר נקרא יצר סתם לפי שקדם ושליט בגוף הוא לבדו. מד''ש. ועוד פירש שהוא יצרו המיוחד לו ונתעצם בו יותר ממה שיתעצם ויתיחד ביצר הטוב כי טבע האדם נוטה יותר אל יצר רע: {ו} <b>דאל''כ</b> אלא פירוש דקרא טוב ארך אפים יותר מגבור, הוה קשיא למה, שאם הוא ארך אפים מצד רכות הטבע אין זה טוב: {ז} <b>בעוה''ז</b>. שלא תצטרך לבריות. ולעוה''ב, דמתוך שהוא נהנה מיגיעו לא בא לידי גזל ונוחל שני עולמות. רש''י:
<h3>פרק ד - משנה ב</h3>
בֶּן עַזַּאי אוֹמֵר, הֱוֵי רָץ לְמִצְוָה קַלָּה (כְּבַחֲמוּרָה), וּבוֹרֵחַ מִן הָעֲבֵרָה {ח}. שֶׁמִּצְוָה גּוֹרֶרֶת מִצְוָה, וַעֲבֵרָה גוֹרֶרֶת עֲבֵרָה. שֶׁשְּׂכַר מִצְוָה, מִצְוָה. וּשְׂכַר עֲבֵרָה, עֲבֵרָה {ט}:
<b style="color: gray;">רע"ב</b> <b>שמצוה גוררת מצוה</b>. כך מנהגו של עולם, העושה מצוה אחת נוח לו לעשות אחרות, והמתחיל בעבירות קשה לפרוש מהם. ועוד, ששכר מצוה מצוה. שמן השמים מסייעין ומזמינים ביד מי שעשה מצוה אחת שיעשה אחרת כדי לתת לו שכר על שתיהן. וכן שכר עבירה וכו'. פירוש אחר, ששכר מצוה מצוה, שכל מה שאדם משתכר ומתענג בעשיית המצוה נחשב לו למצוה בפני עצמה, ונוטל שכר על המצוה שעשה ועל העונג וההנאה שנהנה בעשייתה: <b>ושכר עבירה עבירה</b>. והשכר וההנאה שמגעת לו לאדם בעשיית העבירה נחשב לו כעבירה בפני עצמה, ולוקה על העבירה שעשה ועל השכר וההנאה שמקבל בעשייתה:
<b style="color: gray;">תוי"ט</b>
{ח} <b>העבירה</b>. ולא תנן הקלה כמו במצוה, לפי דהא דתנן קלה היינו שהיא קלה על האדם לעשות והעבירות הם קלות על האדם לעשותם ורובם הם הנאה לאדם. לכך לא שייך למיתני מן העבירה הקלה. ד''ח: {ט} <b>עבירה</b>. שהש''י מניחו ביד טבעו הרע. אבל לא שיסייעהו מן השמים כמ''ש הרב בשכר מצוה, דהא אמרינן [יומא ל''ח] הבא ליטהר מסייעין לו, הבא ליטמא פותחין לו. רבינו יונה:
<h3>פרק ד - משנה ג</h3>
הוּא הָיָה אוֹמֵר, אַל תְּהִי בָז לְכָל אָדָם, וְאַל תְּהִי מַפְלִיג לְכָל דָּבָר, שֶׁאֵין לְךָ אָדָם שֶׁאֵין לוֹ שָׁעָה וְאֵין לְךָ דָבָר שֶׁאֵין לוֹ מָקוֹם:
<b style="color: gray;">רע"ב</b> <b>אל תהי בז לכל אדם</b>. לומר מה יוכל פלוני להזיק לי: <b>ואל תהי מפליג</b>. מרחיק לכל דבר שיש לחוש עליו, אל תאמר רחוק הוא שיהיה ואין לדאוג ממנו:
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה ד</h3>
רַבִּי לְוִיטָס אִישׁ יַבְנֶה אוֹמֵר, מְאֹד מְאֹד הֱוֵי שְׁפַל רוּחַ, שֶׁתִּקְוַת אֱנוֹשׁ רִמָּה {י}. רַבִּי יוֹחָנָן בֶּן בְּרוֹקָא אוֹמֵר, כָּל הַמְחַלֵּל שֵׁם שָׁמַיִם בַּסֵּתֶר {יא}, נִפְרָעִין מִמֶּנּוּ בַגָּלוּי. אֶחָד שׁוֹגֵג וְאֶחָד מֵזִיד בְּחִלּוּל הַשֵּׁם {יב}:
<b style="color: gray;">רע"ב</b> <b>מאד מאד הוי שפל רוח</b>. אע''פ שבשאר מדות הדרך האמצעית היא המשובחת, במדת הגאוה אינו כן, אלא יטה לקצה האחרון של שפלות הרוח. לפי שהגאוה היא מאוסה ביותר, ועוד שרוב בני אדם נכשלים בה ולא בדילי אינשי מינה, לכך צריך לעשות לה הרחקה יתירה:
<b style="color: gray;">תוי"ט</b>
{י} רמה. פירש הר''מ יחשוב אחריתו והוא שובו רמה כו' והאריך [התוי''ט] בפירוש מלת תקוה ומסיק שהוא מענין קו לקו ושרשו קו והתי''ו היא לתוספת בלבד כמו תפארת, תלבושת. והוא מענין קו המדה ועיין במד''ר פרשת בראשית על פסוק יקוו המים יעשה מדה למים. וה''נ ה''פ שקו מדתו היא הרמה. ועתוי''ט: {יא} <b>בסתר</b>. וא''ת הרי פירש הר''ב במ''ב פ''ח דיומא דחלול השם הוא חוטא ומחטיא והיינו החוטא ואחרים למדין ממנו, א''כ לא משכחת לה בסתר כו'. ונ''ל דמשכחת לה בעבירה שאי אפשר כי אם בהצטרף זולתו, כגון העריות. ואין הכי נמי האוכל איסור וכהאי גוננא ביחידות ואין רואה, לא הוי חילול השם כלל. ועתוי''ט: {יב} <b>אחד</b> שוגג כו'. נודע שהשוגג ג''כ צריך כפרה אבל אינו כטזיד חלילה ליושר דרכי הש''י להשוות המזיד והשוגג בדבר מן הדברים. אבל כוונתו הנה. שנפרעין בגלוי, במזיד עונש מזיד, ובשוגג עונש שוגג כו'. ועתוי''ט:
<h3>פרק ד - משנה ה</h3>
רַבִּי יִשְׁמָעֵאל (בְּנוֹ) אוֹמֵר, הַלּוֹמֵד תּוֹרָה עַל מְנָת לְלַמֵּד {יג}, מַסְפִּיקִין בְּיָדוֹ לִלְמוֹד וּלְלַמֵּד {יד}. וְהַלּוֹמֵד עַל מְנָת לַעֲשׂוֹת, מַסְפִּיקִין בְּיָדוֹ לִלְמוֹד וּלְלַמֵּד לִשְׁמוֹר וְלַעֲשׂוֹת {טו}. רַבִּי צָדוֹק אוֹמֵר, אַל תַּעֲשֵׂם עֲטָרָה לְהִתְגַּדֵּל בָּהֶם, וְלֹא קַרְדֹּם לַחְפּוֹר בָּהֶם. וְכָךְ הָיָה הִלֵּל אוֹמֵר, וּדְאִשְׁתַּמֵּשׁ בְּתַגָּא, חֳלָף. הָא לָמַדְתָּ, כָּל הַנֶּהֱנֶה מִדִּבְרֵי תוֹרָה, נוֹטֵל חַיָּיו מִן הָעוֹלָם {יט}:
<b style="color: gray;">רע"ב</b> <b>הלומד על מנת ללמד מספיקין בידו ללמוד וללמד</b>. גרסינן. והכי פירושו, הלומד על מנת להיות תמיד עוסק בתורה ואין בדעתו להיות גומל חסדים עם הבריות, כרבה [ר''ה י''ח ע''א] דעסק בתורה ולא עסק בגמילות חסדים, אע''ג דאיבעי ליה לאעסוקי בגמילות חסדים, מכל מקום מספיקין בידו ללמוד וללמד, ותהיה מחשבתו נעשית. והלומד על מנת לעשות, שהוא רוצה לעסוק בתורה ולהיות ג''כ גומל חסדים, כאביי [שם] דעסק בתורה ובגמילות חסדים, מספיקין בידו להשלים מחשבתו, ויזכה ללמוד וללמד לשמור ולעשות. ויש מפרשים הלומד על מנת ללמד, בשביל שיקרא רב, וגורסין אין מספיקין בידו ללמוד וללמד. וברוב הספרים מצאתי כגירסא ראשונה, ועיקר: <b>אל תעשם עטרה להתגדל בהם</b>. שלא תאמר אלמוד בשביל שאקרא רבי ויושיבוני בראש, אלא למוד מאהבה וסוף הכבוד לבוא: <b>ולא קרדום לחפור בהם</b>. ולא תלמוד תורה כדי לעשות ממנה מלאכה שתתפרנס בה, כמו קרדום לחפור בה, שהעושה כן מועל בקדושתה של תורה וחייב מיתה בידי שמים כמי שנהנה מן ההקדש. ומלמדי תינוקות נוטלין שכר שימור התינוקות בלבד, שמשמרין אותן שלא יפשעו ויזיקו, ושכר פיסוק טעמים, שאין הרב חייב לטרוח וללמד לתלמידים פיסוק הטעמים. אבל שכר לימוד אסור ליטול, דכתיב (דברים ד') ואותי צוה ה' בעת ההיא ללמד אתכם חקים ומשפטים כאשר צוני ה' אלהי, מה אני בחנם, אף אתם בחנם {טז}. וכן הדיין אסור ליקח שכר פסק הדין, אלא שכר בטלה בלבד, דבר שהוא ניכר כמה מפסיד מביטול מלאכתו כדי לשמוע טענות בעלי הדין. ובלבד שיטול משניהם בשוה, ואם נוטל יותר מזה, דיניו בטלים. ומה שהתירה תורה לתלמיד חכם ליהנות מדברי תורה, הוא, שתמכר סחורתו בשוק {יז} קודם כל אדם, וגם שיפטר מכל מסים ועולים וארנוניות {יח}. ואפילו כסף גולגלתא חייבין הצבור ליתן עליו, ואפילו הוא עשיר ויש לו ממון הרבה יכול הוא לשאול בדין שיפטרוהו. ואם תלמיד חכם חולה הוא ומדוכא ביסורין ומרבין העם להביא מנות גדולות מפני כבוד תורתו, מצוה עליו שיטול, ואין זה בכלל נאות מדברי תורה, הואיל ואי אפשר לו להתפרנס בדרך אחרת. וכן תלמיד חכם שמינו אותו הצבור עליהם פרנס או ראש הסדר ומתעסק בצרכי ציבור, מותר לו ליקח מהם פרס ואפילו שכר הרבה יותר מכדי פרנסתו, כדי שיהיו מזונותיו בריוח ומתוך כך יהיה גדול ויראוי ומאויים בעיניהם. כדאשכחן בכהן גדול דכתיב ביה הגדול מאחיו, ודרשו חכמים [יומא י''ח ע''א] גדלהו מאחיו, שיהיו אחיו הכהנים מעשירים אותו משלהן. וחכמים הראשונים שהיו נמנעים מזה, מדת חסידות היתה בהם, אבל לא מן הדין:
<b style="color: gray;">תוי"ט</b>
{יג} <b>ללמד</b> כו'. לאו למידק ללמד ולא לעשות, שלאיש אשר אלה לו אמר אלהים מה לך לספר חקי: {יד} <b>וללמד</b>. כלומר מספיקין בידו שיהא לומד ושתעלה בידו מה שהיתה מחשבתו ללמד. ולומד דעל מנת ללמוד לא אצטריך לאשמעינן, דודאי שתתקיים מחשבתו הטובה שבקש ללמוד. אבל בנדון דידן רבותא אשמועינן דכשדעתו ע''מ ללמד, שמספיקין בידו ללמד וגם למודו שעם עצמו עולה בידו ולא יגרע דבר כי ה' יתן חכמה. מד''ש. ועתוי''ט: {טו} <b>לשמור</b> ולעשות. שאע''פ שלא היתה כוונתו אלא לעשות, מספיקין בידו גם לשמור מהעבירות, שלא יהא כטובל ושרץ בידו. (נ''ל תו''ל ללמד) מד''ש. ובנוסח ארץ ישראל לא גרסינן לשמור. וכן עיקר. דודאי לעשות היינו לקיים כל התורה. ועתוי''ט: {טז} <b>דכתיב</b> כאשר צוני, כלומר שצוני ללמוד בחנם. דאי לא, כאשר צוני אמאי קאי. דליכא למימר בשכר וכי צוהו בכך דלא סגי דלא לשקול אגרא. וליכא למימר נמי דה''ק כאשר צוני ולא מעצמי אני אומר, דודאי ישראל לא היו מפקפקים בכך, דהא כתיב וגם בך יאמינו לעולם. הר''ב {יז} ושיקנו להם בתחלת השוק כי שתי הפעולות האלה יעשו אותם סוחרים קצתם עם קצתם על דרך כבוד ואע''פ שאין שם חכמה. וכדאי הוא תלמיד חכם להיות כעם הארץ נכבד. הר''מ: {יח} <b>כדאיתא</b> בעזרא ז' כל כהניא וגו' מנדה בלו והלך לא שליט למירמא עליהום: {יט} <b>מן</b> העולם. פירוש, מחיי העוה''ב. הר''מ:
<h3>פרק ד - משנה ו</h3>
רַבִּי יוֹסֵי אוֹמֵר, כָּל הַמְכַבֵּד אֶת הַתּוֹרָה, גּוּפוֹ מְכֻבָּד עַל הַבְּרִיּוֹת. וְכָל הַמְחַלֵּל אֶת הַתּוֹרָה, גוּפוֹ מְחֻלָּל עַל הַבְּרִיוֹת:
<b style="color: gray;">רע"ב</b> <b>כל המכבד את התורה</b>. הדורש החסרות והיתרות שבתורה ומראה טעם על כל קוץ וקוץ לומר שאין בה דבר לבטלה, אין לך כבוד תורה גדול מזה. אי נמי, המכבד ספר תורה ומכבד לומדי התורה והעוסקים בה, כל אלו בכלל מכבד את התורה הן:
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה ז</h3>
רַבִּי יִשְׁמָעֵאל בְּנוֹ אוֹמֵר, הַחוֹשֵׂךְ עַצְמוֹ מִן הַדִּין, פּוֹרֵק מִמֶּנּוּ אֵיבָה וְגָזֵל וּשְׁבוּעַת שָׁוְא. וְהַגַּס לִבּוֹ בְהוֹרָאָה, שׁוֹטֶה רָשָׁע וְגַס רוּחַ {כ}:
<b style="color: gray;">רע"ב</b> <b>החושך עצמו מן הדין</b>. במקום שיש גדול ממנו. אי נמי, אומר לבעלי הדין שיתפשרו: <b>פורק ממנו איבה</b>. שהיוצא מבית דין חייב, שונא לדיין, שאומר בלבו לא היפך בזכותי: <b>וגזל</b>. שמא יחייב הזכאי ונמצא שגזל בא על ידו: <b>ושבועת שוא</b>. שמא יחייב שבועה למי שאינו חייב בה ונמצא מביא לידי שבועת שוא. אי נמי, קרי תנא לשבועת שקר שבועת שוא, כגון האומר לא לויתי ולוה, דבשעת שבועה יצאה מפיו לשוא: <b>והגס לבו בהוראה</b>. בלא עיון ובלא המתנה:
<b style="color: gray;">תוי"ט</b>
{כ} שוטה כו'. שוטה שמרבה עליו איבה. ורשע שאינו מקפיד אם יגזול או ישבע לשוא. ונוסף על זה גס רוח, שגסות רוחו היא שהביאותו לידי כך להורות ולדון לקנות שם כשם הגדולים אשר בארץ. מד''ש:
<h3>פרק ד - משנה ח</h3>
הוּא הָיָה אוֹמֵר, אַל תְּהִי דָן יְחִידִי, שֶׁאֵין דָּן יְחִידִי אֶלָּא אֶחָד. וְאַל תֹּאמַר קַבְּלוּ דַעְתִּי, שֶׁהֵן רַשָּׁאִין וְלֹא אָתָּה:
<b style="color: gray;">רע"ב</b> <b>אל תהי דן יחידי</b>. אע''פ שיחיד מומחה יכול לדון, מדרכי החסידות הוא שאפילו מומחה לא יהי דן יחידי. ודוקא כשלא קבלוהו בעלי הדין עליהם לדיין, אבל קבלוהו בעלי הדין עליהם, דן יחידי ואפילו מדרך חסידות {כא}: <b>שאין דן יחידי אלא אחד</b>. הקב''ה שהוא יחיד בעולמו: <b>ואל תאמר</b>. לחבריך החולקים עליו. קבלו דעתי. שאני מומחה] ובלא הצירוף שלכם הייתי יכול לדון: <b>שהן רשאין ולא אתה</b>. הואיל וצירפת אותם עמך ראוי שיפסק הדין על פי הרבים:
<b style="color: gray;">תוי"ט</b>
{כא} <b>ולא</b> ידעתי טעמו, דמ''מ מוטב שיחתך הדין ברבים. ועוד שאם הם ג' לא ידע המתחייב מי שחייבו. ועתוי''ט:
<h3>פרק ד - משנה ט</h3>
רַבִּי יוֹנָתָן אוֹמֵר, כָּל הַמְקַיֵּם אֶת הַתּוֹרָה מֵעֹנִי, סוֹפוֹ לְקַיְּמָהּ מֵעשֶׁר {כג}. וְכָל הַמְבַטֵּל אֶת הַתּוֹרָה מֵעשֶׁר, סוֹפוֹ לְבַטְּלָהּ מֵעֹנִי:
<b style="color: gray;">רע"ב</b> <b>המקיים את התורה מעוני</b>. שהוא דחוק למזונות ומתבטל ממלאכתו כדי לעסוק {כב} בתורה: <b>המבטל את התורה מעושר</b>. מחמת רוב הממון צריך ליתן לבו פעם לכאן ופעם לכאן ואין לו פנאי לעסוק בתורה:
<b style="color: gray;">תוי"ט</b>
{כב} <b>והא</b> דלא תנן העוסק, משום סיפא דלא בעי למתני כל שאינו עוסק, דהוה אמינא משום גבהות לבו מעושרו אינו עוסק בתורה. ולהכי תני המבטל כו' כלומר מפני שצריך לעסוק בעושרו דבר זה מבטל תורתו. והכי נמא הכי קאמר המקיים תורה מעוני, שאין עסקיו מבטלין לימודו אלא מקיים לימודו. ד''ח. ולפ''ז נ''ל דמעוני, ג''כ איידי דסיפא דתנן מעושר דפירושו מחמת עושר. ואע''ג דהוה ליה למתני בעוני: {כג} <b>סופו</b> כו'. וגם היות שהנסיון פעמים רבות יורה בחלוף זה. ועובדא דר''א בן פדת אי בעית לאחרובי עלמא כו', בתב בד''ח, דמתניתין בבינוני במזלו. ועוד, כדי שהעושר לא יבטלו. וכן במדרש מפני מה בני עניים כו' שלא יעסקו בדברים אחרים וישכ. חו ד''ת דכתיב כי העושק יהולל חכם. וגם לפעמים תוא מפעל החטא ויסורין ממרקין. ועתוי''ט:
<h3>פרק ד - משנה י</h3>
רַבִּי מֵאִיר אוֹמֵר, הֱוֵי מְמַעֵט בָּעֵסֶק, וַעֲסוֹק בַּתּוֹרָה {כד}. וֶהֱוֵי שְׁפַל רוּחַ בִּפְנֵי כָל אָדָם. וְאִם בִּטַּלְתָּ מִן הַתּוֹרָה, יֶשׁ לְךָ בְּטֵלִים הַרְבֵּה כְּנֶגְדָּךְ. וְאִם עָמַלְתָּ {כו} בַתּוֹרָה, יֶשׁ (לוֹ) שָׂכָר הַרְבֵּה לִתֶּן לָךְ:
<b style="color: gray;">רע"ב</b> <b>הוי ממעט בעסק</b>. המעט בעסק סחורתך ומלאכתך, ויהיה עיקר עסקך בתורה: <b>והוי שפל רוח בפני כל אדם</b>. ללמוד אפילו ממי שהוא קטן ממך בחכמה {כה}: <b>יש לך בטלים הרבה כנגדך</b>. שיסייעו לבטלך. פירוש אחר, יש בעולם כמה בטלים שהם הרשעים וחיות רעות שהם בטלים, ועל ידם הקב''ה יביא עליך פורענות: <b>ואם עסקת בתורה</b>. הוא עצמו ישלם שכרך ולא על ידי שליח. ובזה יתירה מדה טובה על מדת פורענות:
<b style="color: gray;">תוי"ט</b>
{כד} <b>הוי</b> כו'. פשיטא, מאי קמ''ל. וי''ל דאתי למימר שיהא מיעוט העסק בשביל התורה ולא בשביל הטורח או העצלה. ד''ח: {כה} <b>לגירסת</b> מד''ש במשנה ד' התם לענין הגאוה והכא לענין הלימוד. ועתוי''ט: {כו} <b>ואם</b> עמלת בתורה. ויגעת וטרחת בה יש שכר הרבה כו'. כי השכר לפי רבוי העמל והטורח, לא לפי ריבוי הלימוד. ולכן לא אמר ואם למדת, אלא ואם עמלת. כי הכל תלוי בעמל, אחד המרבה ואחד הממעיט. סיוע לו מתניתין דסוף פרק ה' דקתני לפום צערא אגרא. מד''ש:
<h3>פרק ד - משנה יא</h3>
רַבִּי אֱלִיעֶזֶר בֶּן יַעֲקֹב אוֹמֵר, הָעוֹשֶׂה מִצִוָה אַחַת, קוֹנֶה לוֹ פְרַקְלִיט אֶחָד. וְהָעוֹבֵר עֲבֵרָה אַחַת, קוֹנֶה לוֹ קַטֵּיגוֹר אֶחָד. תְּשׁוּבָה וּמַעֲשִׂים טוֹבִים {כז}, כִּתְרִיס {כח} בִּפְנֵי הַפֻּרְעָנוּת {כט}. רַבִּי יוֹחָנָן הַסַּנְדְּלָר אוֹמֵר, כָּל כְּנֵסִיָּה שֶׁהִיא לְשֵׁם שָׁמַיִם, סוֹפָהּ לְהִתְקַיֵּם {ל}. וְשֶׁאֵינָהּ לְשֵׁם שָׁמַיִם {לא}, אֵין סוֹפָה לְהִתְקַיֵּם:
<b style="color: gray;">רע"ב</b> <b>פרקליט</b>. מלאך מליץ טוב: <b>קטיגור</b>. מליץ רע. ולשון קטיגור, קורא תגר. וסניגור שהוא הפך קטיגור, פירושו שונא תגר:
<b style="color: gray;">תוי"ט</b>
{כז} <b>תשובה</b> ומעשים טובים. לשון הר''מ, התשובה אחרי המעשים הרעים. או המעשים טובים בתחלת הענין. והקדים תשובה, כמו שאמרו רז''ל במקום שבעל תשובה עומדין אין צריקים גמורים יכולין לעמור. מד''ש. והרשב''ם גורס, תורה ומעשים טובים. עתוי''ט: {כח} <b>כתריס</b>. מגן. שכן תרגום ולא יקדמנה מגן (מלכים ב' י''ט) ולא יקדמנה בתריסין. וי''מ מלשון תריסי חניות. פירושו מסגר. ערוך: {כט} <b>בפני</b> הפורענות. ר''ל המתרגשות ובאות כפי מנהגו של עולם. אבל אין לפרש פורענות על חטא, דבזה אמרו [יומא פ''ח מ''ח] תשובה ויוה''כ תולין ויסורין ממרקין. וראיה ממע''ט בתחלת הענין. ועתוי''ט: {ל} <b>סופה</b> כו'. פירש''י עתידה שתהיה העצה קיימת ומצלחת. ובמד''ש מפרש על הכנסיה עצמה, והיינו דתנן סופה. לומר שאע''פ שתראה בתחלה בעוני הכנסיה, סופה להתקיים. ושאינה לש''ש אע''פ שתראה אותם מצליחין אין סופה להתקיים. ולא קשיא חבור אפרים עצבים הנדן לו, שהרי גם סופם לא נתקיימו: {לא} <b>ושאינה</b> כו'. אעפ''י שהכנסיה היא לדבר מצוה, כל מה שיש בה מחשבה פוסלת כגון יוהרא וגיאות אשר היא מצויה בעוסקים עם הצבור, הוי שאינה לש''ש, ולהכי לא קתני ושהיא לדבר עבירה:
<h3>פרק ד - משנה יב</h3>
רַבִּי אֶלְעָזָר בֶּן שַׁמּוּעַ אוֹמֵר, יְהִי כְבוֹד תַּלְמִידְךָ חָבִיב עָלֶיךָ כְּשֶׁלָּךְ, וּכְבוֹד חֲבֵרְךָ כְּמוֹרָא רַבָּךְ {לב}, וּמוֹרָא רַבָּךְ כְּמוֹרָא שָׁמָיִם:
<b style="color: gray;">רע"ב</b> <b>יהי כבוד תלמידך חביב עליך כשלך</b>. שבן מצינו במשה שאמר ליהושע תלמידו בחר לנו אנשים, (שמות י''ז) עשאו שוה לו: <b>וכבוד חברך כמורא רבך</b>. דא''ל אהרן למשה בי אדוני, (במדבר י''ב) ואחיו גדול ממנו בשנים היה {לג} וקרי ליה אדוני: <b>ומורא רבך כמורא שמים</b>. דכתיב (שם י''א) אדוני משה כלאם, כלם מן העולם, כיון שמרדו בך כאילו מרדו בהקב''ה וחייבים כליה:
<b style="color: gray;">תוי"ט</b>
{לב} <b>כמורא</b> רבך. כדאמרינן בב''מ דף ל''ג. ופירש''י לפי שיושבים יחד בבהמ''ד ומקשין ומפרקין זה לזה ולמדין זה לזה. ע''כ. ולא שמשוה אותם לגמרי, שא''כ הכל שוה, אלא לענין החבוב הוא. כלומר שיהא חביב עליו כפי,. שהוא בטבע אוהב וחביב בעיניו לכבד או לירא מי שתוא מדרגה גדולה מזו. ומלת חביב נמשכת לכולם. מד''ש: {לג} <b>כלומר</b> ואע''פ שמשה רבו היה, הנה גם לאהרן יתר שאת שהוא אחיו הגדול. ודרשינן בכתובות דף ק''ג ואת אמך לרבות אחיך הגדול, ולפיכך מן הדין שקולים היו ונדונים כחברים, ואפ''ה הכי קרי ליה אדוני. וכ''ז רק ממדת החסידות היא. ועתוי''ט:
<h3>פרק ד - משנה יג</h3>
רַבִּי יְהוּדָה אוֹמֵר, הֱוֵי זָהִיר בְּתַלְמוּד {לד}, שֶׁשִּׁגְגַת תַּלְמוּד עוֹלָה זָדוֹן. רַבִּי שִׁמְעוֹן אוֹמֵר, שְׁלשָׁה כְתָרִים הֵם, כֶּתֶר תּוֹרָה וְכֶתֶר כְּהֻנָּה וְכֶתֶר מַלְכוּת, וְכֶתֶר שֵׁם טוֹב עוֹלֶה עַל גַּבֵּיהֶן:
<b style="color: gray;">רע"ב</b> <b>הוי זהיר בתלמוד</b>. שיהא תלמודך בדקדוק וכהלכה: <b>ששגגת תלמוד עולה זדון</b>. אם תטעה בהוראה מתוך שלא דקדקת בתלמודך ותבוא להתיר את האסור, הקב''ה מעלה על ידך כאילו עשית מזיד: <b>שלשה כתרים הם</b>. הכתובים בתורה, שחייבה התורה לנהוג בהם כבוד: <b>כתר תורה</b>. כתיב ביה (ויקרא י''ט) והדרת פני זקן, זה שקנה חכמה: <b>כתר כהונה</b>. כתיב ביה (שם כ''א) וקדשתו קדוש יהיה לך: <b>כתר מלכות</b>. כתיב ביה (דברים י''ז) שום תשים עליך מלך, שתהא אימתו עליך: <b>וכתר שם טוב</b>. מי שיש בידו מעשים טובים ושמועתו טובה מחמת מעשיו, לא מצינו לו כתר בתורה שיהיו חייבים לנהוג בו כבוד, והוא עולה על גבי כולן, שכל השלשה כתיים צריכים לו. שאם תלמיד חכם הוא וסני שומעניה שרי לבזוייה. ואם כהן גדול הוא, אמרינן ביומא (דף ע''א:) ייתון בני עממיא לשלם דעבדין עובדי אהרן, ולא ייתון בני אהרן לשלם דלא עבדין עובדי אהרן. ואם מלך הוא, כתיב (שמות כ''ב) ונשיא בעמך לא תאור, בעושה מעשה עמך:
<b style="color: gray;">תוי"ט</b>
{לד} <b>[בתלמוד</b>. יש גורסין בתלמיד ששת תלמיד כו'] גורסים בתלמיד. והכוונה להזהיר שילמוד בתלמיד כראוי ששגגת התלמיד בתוראתו עולה זדון לרב שמלמד אותו. ריטב''א:
<h3>פרק ד - משנה יד</h3>
רַבִּי נְהוֹרַאי אוֹמֵר, הֱוֵי גוֹלֶה לִמְקוֹם תּוֹרָה וְאַל תֹּאמַר שֶׁהִיא תָבוֹא אַחֲרֶיךָ, שֶׁחֲבֵרֶיךָ יְקַיְּמוּהָ בְיָדֶךָ. וְאֶל בִּינָתְךָ אַל תִּשָּׁעֵן:
<b style="color: gray;">רע"ב</b> <b>הוי גולה למקום תורה</b>. אם אין תלמידי חכמים במקומך: <b>ואל תאמר שהיא תבוא אחריך</b>. תלמידי חכמים יבואו לכאן: <b>שחבריך יקיימוה בידך</b>. ואל תסמוך שחבריך כשיבואו מבית הרב יקיימו התורה בידך, שתלמוד מהם מה שלמדו הם מן הרב. אלא הוי גולה אתה בעצמך למקום הרב, שאינו דומה שומע מפי תלמיד לשומע מפי הרב. פירוש אחר, שחבריך יקיימוה בידך, מפני מה אני אומר לך הוי גולה למקום תורה, שחבריך יקיימוה בידך, שאפילו אתה חריף ומפולפל ביותר לא תתקיים התורה בך אלא על ידי חבריך שתשא ותתן עמהם, והיינו דמסיים ואל בינתך אל תשען:
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה טו</h3>
רַבִּי יַנַּאי אוֹמֵר, אֵין בְּיָדֵינוּ לֹא מִשַּׁלְוַת הָרְשָׁעִים וְאַף לֹא מִיִּסּוּרֵי הַצַּדִּיקִים. רַבִּי מַתְיָא בֶן חָרָשׁ אוֹמֵר, הֱוֵי מַקְדִּים בִּשְׁלוֹם כָּל אָדָם. וֶהֱוֵי זָנָב לָאֲרָיוֹת, וְאַל תְּהִי רֹאשׁ לַשּׁוּעָלִים {לח}:
<b style="color: gray;">רע"ב</b> <b>אין בידינו</b>. כמו לא הוה בידיה [יבמות ק''ה ע''א]. כלומר אין הדבר הזה ידוע לנו מדוע דרך רשעים צלחה ומפני מה הצדיקים מדוכאים ביסורין {לה}. פירוש אחר, אין לנו בזמן הגלות לא משלוה והשקט שרגיל הקב''ה לתת לרשעים כדי לטרדן מן העוה''ב, ואף לא מן היסורים המיוחדים לצדיקים {לו} שהן יסורים של אהבה שאין בהן בטול תורה. כלומר יצאנו מכלל רשעים שאין לנו השלוה שיש לרשעים, ולכלל צדיקים לא הגענו, שהיסורים שלנו אינן של אהבה כיסורי הצדיקים: <b>הוי מקדים שלום לכל אדם</b>. ואפילו לנכרי בשוק: <b>והוי זנב לאריות</b>. לגדולים ממך {לז}: <b>ולא ראש לשועלים</b>. לקטנים ממך:
<b style="color: gray;">תוי"ט</b>
{לה} לא זו אף זו קתני, לא מבעיא שלות רשעים שאין בידינו, לפי שאנו יודעין שהוא רשע ורואים כי טוב לו. אלא אף זה יסורי הצדיקים שאפשר שנראה צדיק ואינו כן. והיינו דתנן ואף. מד''ש. ועתוי''ט: {לו} <b>וקתני</b> ואף דהא מלתא דפשיטא היא שאין בידינו השלוה אנתנו יגיעי הגלות, ובעי ר''י בזה לומר שלא נתיאש שנחשוב עצמנו כרשעים גמורים ושאבדה תקותנו ח''ו, ושגם אין אנו צדיקים ושכבר השלמנו מה שעלינו להשלים בתורה ובמצות. מד''ש: {לז} <b>שיוסיף</b> לך תועלת. ויש גורסין, שנאמר הולך את חכמים יחכם ורועה כסילים ירוע. ואת הוא הטפל, ורועה הוא וראש: {לח} <b>לשועלים</b>. אף שיש חיות פתותות מהן, המשיל בהן, לפי שמי שלא הגיע להוראה המשילו שלמה המלך ע''ה לשועלים, באמרו אחזו לנו שועלים וגו' מחבלים כרמים כרם ה' צבאות. שעליהם נאמר רבים חללים הפילה. כמ''ש הר''מ. וא''א לישב בכסא למשפט ושיקובל למורה אלא ע''י תחבולות וערמות לגנוב דעת העם. לזה אמר אפילו שתראה הרבה מורי הוראות כאלה ואתה ראש וחשוב מהם, אל תקנא בחטאים האלה להיות במוהם. ועתוי''ט:
<h3>פרק ד - משנה טז</h3>
רַבִּי יַעֲקֹב אוֹמֵר, הָעוֹלָם הַזֶּה דּוֹמֶה לַפְּרוֹזְדוֹר בִּפְנֵי הָעוֹלָם הַבָּא. הַתְקֵן עַצְמְךָ בַפְּרוֹזְדוֹר, כְּדֵי שֶׁתִּכָּנֵס לַטְּרַקְלִין:
<b style="color: gray;">רע"ב</b> <b>בפרוזדור</b>. בית שער. תרגום אולם, פרוזדורא: <b>טרקלין</b>. מקום מושב המלך. כך אתה התקן עצמך בעוה''ז בדי שתזכה לעולם הבא:
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה יז</h3>
הוּא הָיָה אוֹמֵר, יָפָה שָׁעָה אַחַת בִּתְשׁוּבָה וּמַעֲשִׂים טוֹבִים בָּעוֹלָם הַזֶּה, מִכָּל חַיֵּי הַעוֹלָם הַבָּא {לט}. וְיָפָה שָׁעָה אַחַת שֶׁל קוֹרַת רוּחַ {מ} בָּעוֹלָם הַבָּא, מִכָּל חַיֵּי הָעוֹלָם הַזֶּה:
<b style="color: gray;">רע"ב</b> <b>יפה שעה אחת בתשובה</b>. לצורך תשובה ומעשים טובים: <b>מכל חיי העולם הבא</b>. לפי שבאותו זמן אין התשובה ומעשים טובים מהנים לאדם, שאין העולם הבא אלא לקבל שכר על מה שקיים בעולם הזה:
<b style="color: gray;">תוי"ט</b>
{לט} העולם הבא. רישא אסיפא לא קשיא, כי העוה''ז הוא למעשה ועוה''ב אל הגמול וקורת רוח. מר''ש. ועוה''ב יש מפרשים עולם הנשמות. וי''מ עולם התחייה. ועיין בריש פרק חלק: {מ} <b>קורת</b> רוח. לשון נתקררה דעתו שמתקררת ומתישבת דעתו עליו מפני שמחה. רש''י:
<h3>פרק ד - משנה יח</h3>
רַבִּי שִׁמְעוֹן בֶּן אֶלְעָזָר אוֹמֵר, אַל תְּרַצֶּה אֶת חֲבֵרְךָ בִּשְׁעַת כַּעֲסוֹ, וְאַל תְנַחֲמֶנּוּ בְּשָׁעָה שֶׁמֵּתוֹ מֻטָּל לְפָנָיו, וְאַל תִּשְׁאַל לוֹ בִּשְׁעַת נִדְרוֹ, וְאַל תִּשְׁתַּדֵּל לִרְאוֹתוֹ בִּשְׁעַת קַלְקָלָתוֹ:
<b style="color: gray;">רע"ב</b> <b>אל תרצה את חברך בשעת כעפו</b>. דכתיב (שמות ל''ג) פני ילכו והנחותי לך, אמר לו הקב''ה למשה המתן עד שיעברו פנים של זעם [ברכית ז' ע''א]: <b>ואל תנחמנו בשעה שמתו מוטל לפניו</b>. שבשעת החורבן כביכול היה הקב''ה מתאבל, בקשו מלאכי השרת לנחמו, ורוח הקודש משיבן אל תאיצו לנחמני: <b>ואל תשאל לו בשעת נדרו</b>. למצוא פתחים להתיר לו את נדרו. מפני שאז על כל פתח ופתח שתמצא לו יאמר אדעתא דהכי נדרתי, ושוב לא תמצא לו פתח. ומצינו כשנשבע הקב''ה למשה שלא יכנס לארץ לא התחנן מיד אלא המתין ואח''כ התחיל להתחנן: <b>בשעת קלקלתו</b>. כשנתקלקל בחטא. לפי שהוא מתבייש מכל אדם. וכן אתה מוצא כשחטא אדם הראשון לא נגלה עליהם הקב''ה עד שעשו חגורות, דכתיב (בראשית ג') ויעשו להם חגורות, ואח''כ וישמעו את קול ה' אלהים:
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה יט</h3>
שְׁמוּאֵל הַקָּטָן {מא} אוֹמֵר, (משלי כד) בִּנְפֹל אוֹיִבְיךָ אַל תִּשְׂמָח וּבִכָּשְׁלוֹ אַל יָגֵל לִבֶּךָ, פֶּן יִרְאֶה יְיָ וְרַע בְּעֵינָיו וְהֵשִׁיב מֵעָלָיו אַפּוֹ {מב}:
<b style="color: gray;">רע"ב</b> <b>בנפול אויבד אל תשמח</b>. פסוק הוא במשלי, אלא ששמואל הקטן היה ו. גיל להוכיח בני אדם במדה זו: <b>פן יראה ה' ורע בעיניו</b>. שעשיתו בלבבך כאילו הוא שלוחך למלאות תאותך: <b>והשיב מעליו אפו</b>. מדלא כתיב ושב אלא והשיב, משמע יסירהו מעל אויביך וישיבהו עליך:
<b style="color: gray;">תוי"ט</b>
{מא} הקטן. לפי שהיה מקטין את עצמו. א''נ שהיה [מע''ט] קטן משמואל הנב יא שגם הוא ניבא בשעת מיתתו והיה ראוי שתשרה עליו שכינה אלא שאין דורו ראוי לכך ונמצא שזה השם הוא לו לתהלה ולתפארת. ירושלמי: {מב} <b>אפו</b>. בהרשב''ם נראה דגרס, חרון אפו לא נאמר [שהוא חום האף לבד] אלא אפו [כלומר כל האף. כ''פ הרמ''ה] מלמד שמוחלין לו על כל עונותיו. מר''ש. וגירסא זו נראית עיקר. שעכשיו חידש לנו שמואל הדקדוק שבכתוב זה:
<h3>פרק ד - משנה כ</h3>
אֱלִישָׁע בֶּן אֲבוּיָה אוֹמֵר, הַלּוֹמֵד יֶלֶד {מג} לְמָה הוּא דוֹמֶה, לִדְיוֹ כְתוּבָה עַל נְיָר חָדָשׁ. וְהַלּוֹמֵד זָקֵן לְמָה הוּא דוֹמֶה, לִדְיוֹ כְתוּבָה עַל נְיָר מָחוּק {מד}. רַבִּי יוֹסֵי בַר יְהוּדָה אִישׁ כְּפַר הַבַּבְלִי אוֹמֵר, הַלּוֹמֵד מִן הַקְּטַנִּים לְמָה הוּא דוֹמֶה, לְאוֹכֵל עֲנָבִים קֵהוֹת וְשׁוֹתֶה יַיִן מִגִּתּוֹ. וְהַלּוֹמֵד מִן הַזְּקֵנִים לְמָה הוּא דוֹמֶה, לְאוֹכֵל עֲנָבִים בְּשׁוּלוֹת וְשׁוֹתֶה יַיִן יָשָׁן. רַבִּי אוֹמֵר, אַל תִּסְתַּכֵּל בַּקַּנְקַן, אֶלָּא בַמֶּה שֶׁיֶּשׁ בּוֹ. יִֵשׁ קַנְקַן חָדָשׁ מָלֵא יָשָׁן, וְיָשָׁן שֶׁאֲפִלּוּ חָדָשׁ אֵין בּוֹ:
<b style="color: gray;">רע"ב</b> <b>על נייר חדש</b>. שהוא מתקיים. כך גירסת הילדות אינה משתכחת: <b>ענבים קהות</b>. שלא נתבשלו כל צרכן ומקהות את השינים. כך חכמת הילד לא נתישבה כל צרכה ואין דבריו מתקבלים ומתישבים על הלב {מה}: <b>יין מגתו</b>. ששמריו מעורבים בתוכו. כך חכמת הילד תערובת ספיקות יש בה {מו}: <b>רבי אומר אל תסתכל בקנקן</b>. רבי פליג אדרבי יוסי בר' יהודה, ואמר כי כמו שיש קנקן חדש מלא יין ישן כך יש ילד שטעמו כטעם זקנים, ויש זקנים פחותים במעלת החכמה מן הילדים:
<b style="color: gray;">תוי"ט</b>
{מג} <b>ילד</b>. לשון הר''מ, שהלומד בימי הילדות כו'. וא''כ פירושו הלומד כשהוא ילד. ועתוי''ט: {מד} <b>מחוק</b>. שכבר נחקקו בדעתו חשבונות רבים מעניני העולם וכשירצה לזכור ד''ת יצטרך למחקם לאותם המחשבות ולא יוכל לזה בשלימות. ולכך לא תנן ישן שהוא היפך חדש. הרי''א: {מה} <b>כמו</b> אכילת ענבים שאינם מבושלות שבעודן בין שיניו ירגיש ברעוהם: {מו} <b>כמו</b> שתיית היין מהגת ייטב לו בשתייתו כי יערב לחיך, אבל בחדרי בטנו ימלא מכאובות. ועתוי''ט:
<h3>פרק ד - משנה כא</h3>
רַבִּי אֶלְעָזָר הַקַּפָּר אוֹמֵר, הַקִּנְאָה וְהַתַּאֲוָה וְהַכָּבוֹד מוֹצִיאִין אֶת הָאָדָם מִן הָעוֹלָם {מז}:
<b style="color: gray;">רע"ב</b> <b>והתאוה</b>. המבקש למלאות תאותו באכילה ושתיה ובעילה וכיוצא בהן: <b>והכבוד</b>. שיכבדוהו בני אדם:
<b style="color: gray;">תוי"ט</b>
{מז} <b>הקנאה</b> כו'. דוגמת מאמרו של רבי יהושע משנה י''א פרק ב' כו'. שהקנאה נמשכת מעין הרע, והתאוה נמשכת מיצה''ר, והכבוד הוא סבת שנאת הבריות, שאין שנאוי לבריות כמו הרודף ש, אחר הכבוד. ועתוי''ט:
<h3>פרק ד - משנה כב</h3>
הוּא הָיָה אוֹמֵר, הַיִּלּוֹדִים לָמוּת, וְהַמֵּתִים לְהֵחָיוֹת {מח}, וְהַחַיִּים לִדּוֹן. לֵידַע לְהוֹדִיעַ וּלְהִוָּדַע שֶׁהוּא אֵל, הוּא הַיּוֹצֵר, הוּא הַבּוֹרֵא, הוּא הַמֵּבִין, הוּא הַדַּיָּן, הוּא עֵד, הוּא בַּעַל דִּין {נ}, וְהוּא עָתִיד לָדוּן. בָּרוּךְ הוּא, שֶׁאֵין לְפָנָיו לֹא עַוְלָה וְלֹא שִׁכְחָה וְלֹא מַשּׂוֹא פָנִים וְלֹא מִקַּח שׁוֹחַד, שֶׁהַכֹּל שֶׁלּוֹ. וְדַע שֶׁהַכֹּל לְפִי הַחֶשְׁבּוֹן. וְאַל יַבְטִיחֲךָ יִצְרֶךָ שֶׁהַשְּׁאוֹל בֵּית מָנוֹס לָךְ, שֶׁעַל כָּרְחֲךָ אַתָּה נוֹצָר, (וְעַל כָּרְחֲךָ אַתָּה נוֹלָד), וְעַל כָּרְחֲךָ אַתָּה חַי, וְעַל כָרְחֲךָ אַתָּה מֵת, וְעַל כָּרְחֲךָ אַתָּה עָתִיד לִתֵּן דִּין וְחֶשְׁבּוֹן לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא:
<b style="color: gray;">רע"ב</b> <b>הילודים למות</b>. מי שנולד כבר עתיד הוא למות: <b>והמתים</b>. עתידים לחיות ולעמוד ליום הדין, אלה לחיי עולם, ואלה לחרפות ולדראון עולם: <b>וחיים לדון</b>. {מט} עומדין להיות נדונים ליום הדין: <b>לידע</b>. מאחרים: <b>ולהודיע</b>. לאחרים: <b>ולהודע</b>. להבין מעצמו: <b>הוא היוצר</b>. שכל העולם הוא בידו כחומר ביד היוצר. ומה טעם, לפי שהוא הכורא שברא את כל העולם כולו מאין, לפיכך יכול לעשות בו כרצונו: <b>הוא המבין הוא הדיין</b>. אחר שהבין כל מעשיהם מביאן בדין לפניו: <b>הוא בעל דין</b>. שהוא תובע את החוטאים: <b>והוא עתיד לדון</b>. לעולם הבא: <b>ולא משוא פנים ולא מקח שוחד</b>. שאינו נושא פנים אפילו לצדיק גמור שלא יענישו על עבירה קלה שבאת לידו. ואינו לוקח שוחד המצוה בשביל העבירה {נא}. אלא נותן שכר על המצוה ועונש על העבירה. כך פירש הרמב''ם: <b>ודע שהכל בא לפי חשבון</b>. פרוטה ופרוטה מצטרפת לחשבון גדול. כך עבירות קלות כשהן מרובות עולות לחשבון גדול: <b>שעל כרחך אתה נוצר</b>. שהנשמה אינה רוצה לצאת מן הפרגוד, מקום טהור שהנשמות מונחות שם, וליכנס במעי אשה במקום טמא, ומלאך בא ומוציאה בעל כרחה ומכניסה במעי האשה: <b>ועל כרחר אתה נולד</b>. בשעת הלידה אינו רוצה לצאת {נג}, ומלאך מוציאו בעל כרחו: <b>ועל כרחך אתה חי</b>. יש אדם מדוכא ביסורים ורוצה למות ואינו יכול:
<b style="color: gray;">תוי"ט</b>
{מח} <b>להחיות</b>. ולא אמר לחיות, אלא להחיות, שצריכים פועל ואינם עומדים לכך, כי הטבע אינה מחייבת התחיה שלאחר המיתה כמו שמחייבת מיתה לכל החיים: {מט} <b>וקאי</b> על החיים שאחר המיתה: {נ} <b>הדיין</b> כו'. נקטינהו בדרך לא זו אף זו. אבל בסדר זמנים בעל דין קודם לתבוע, ואח''ב יביא עדיו, ואח''כ ידין הדיין: {נא} <b>דאי</b> להטות הדין, זה מן השטות, שירוחק מן הש''י מה שלא יצוייר ואף לא ידומה, כי איך יצוייר לו שוחד, ומה יהיה השוחד. הר''מ. הקשו המפרשים דמאי שהכל שלו, שאין נתינת טעם על שוחד של מצות. ותירץ במד''ש שאף המצוה היא הכל שלו, שהבא ליטהר מסייעין לו ואין המצוה נקראת אלא ע''ש הגומרה. ע''כ. ומתשובה לא קשיא, לפי שאינה מצוה בפני עצמה אלא היא כנגד העבירה לדחותה מעליו: {נב} <b>שע''כ</b> כו'. ובחן זה. שהוא זוכר ענינים טבעיים שאין בחירה לאדם בהם, שעליהם אמרו חז''ל הכל בידי שמים חוץ מיראת שמים. ולא אמר ע''כ אתה חוטא או עובר או מהלך או עומד ומה שדומה לזה, שאלו כולן ענינים שהם ברשות האדם ואין הכרח בהם. הר''מ: {נג} <b>לפי</b> שהוא צופה מסוף העולם ועד סופו. כמ''ש (איוב כ''ט) בהלו נרו עלי ראשי. רש''י:
<h2>פרק ה</h2>
<h3>פרק ה - משנה א</h3>
בַּעֲשָׂרָה מַאֲמָרוֹת נִבְרָא הָעוֹלָם. וּמַה תַּלְמוּד לוֹמַר {א}, וַהֲלֹא בְמַאֲמָר אֶחָד יָכוֹל לְהִבָּרְאוֹת {ב}, אֶלָּא לְהִפָּרַע מִן הָרְשָׁעִים שֶׁמְּאַבְּדִין אֶת הָעוֹלָם שֶׁנִּבְרָא בַּעֲשָׂרָה מַאֲמָרוֹת, וְלִתֵּן שָׂכָר טוֹב לַצַּדִּיקִים שֶׁמְּקַיְּמִין אֶת הָעוֹלָם שֶׁנִּבְרָא בַּעֲשָׂרָה מַאֲמָרוֹת:
<b style="color: gray;">רע"ב</b> <b>בעשרה מאמרות</b>. תשעה ויאמר, ובראשית נמי מאמר הוא, דכתיב (תהלים ל''ג) בדבר ה' שמים נעשו: <b>שמאבדים את העולם</b>. שכל המאבד נפש אחת מישראל כאילו איבד עולם מלא, והרשעים שבעונם מאבדים את נפשם כאילו מאבדים את העולם. כך מצאתי. ולי נראה, שמאבדין את העולם ממש, שמכריעים את כל העולם כולו לכף חובה, ונמצא העולם אבד בשבילם: <b>שנברא בעשרה מאמרות</b>. ואינו דומה המאבד מלאכה שהיא נעשית ביום אחד למלאכה שהיא נעשית בהרבה ימים:
<b style="color: gray;">תוי"ט</b>
{א} <b>ומה</b> ת''ל כו'. הכי פירושו, מה תלמוד לומר מזה שהוא נברא בעשרה מאמרות, כלומר אתה לימוד נמשך מזה. ולא שהיא שאלה על הבריאה עצמה למה היתה בעשרה מאמרות, אלא שרצה לומר שיש לנו ללמוד מהבריאה שהיא בעשרה מאמרות לימוד מוסר נאה, שהלא במאמר אחד כו', ויצא לנו ממה שנברא בעשרה, להפרע כו'. אבל לא שלכך היתה כוונת הבריאה בעשרה מאמרות כדי להפרע וכו', שאין זה ממדת טובו יתברך לעשות פעולה יתירה כדי להפרע כו'. ד''ח: {ב} <b>להבראות</b>. ולא תנן ברא העולם ויכול לברוא. נראה בעיני שהפליא בזה הוראת הבריאה שהיתה יש מאין ואפס מוחלט, ולא כמחשבת החושב בחומר קדמון. שכאשר נאמין באפס מוחלט, צודק המאמר לומר שהיה יכול להבראות שהוא מצד הם:: רא, שכיון שאפס ואין מוחלט היה, אין מונע מלהבראות במאמר אחד כמו בעשרה מאמרות. אבל אילו היה חומר קדום, לא יצדק לומר בפשיטות שהיה יכול להבראות מצד החומר, כי שמא טבע החומר לא היה מקבל הבריאה במאמר אחד:
<h3>פרק ה - משנה ב</h3>
עֲשָׂרָה דוֹרוֹת מֵאָדָם וְעַד נֹחַ, לְהוֹדִיעַ {ג} כַּמָּה אֶרֶךְ אַפַּיִם לְפָנָיו, שֶׁכָּל הַדּוֹרוֹת הָיוּ מַכְעִיסִין וּבָאִין עַד שֶׁהֵבִיא עֲלֵיהֶם אֶת מֵי הַמַּבּוּל. עֲשָׂרָה דוֹרוֹת מִנֹּחַ וְעַד אַבְרָהָם {ד}, לְהוֹדִיעַ כַּמָּה אֶרֶךְ אַפַּיִם לְפָנָיו {ה}, שֶׁכָּל הַדּוֹרוֹת הָיוּ מַכְעִיסִין וּבָאִין, עַד שֶׁבָּא אַבְרָהָם וְקִבֵּל (עָלָיו) שְׂכַר כֻּלָּם:
<b style="color: gray;">רע"ב</b> <b>להודיע כמה ארך אפים לפניו</b>. אף אתה אל תתמה שהאריך לאומות העולם כל השנים הללו שהן משתעבדין בבניו, שיותר האריך לדורות שמאדם ועד נח, ואח''כ נשטפו: <b>וקבל עליו שכר כולם</b>. עשה מעשים טובים כנגד מה שהיה ראוי שיעשו כולם, לפיכך ניצולו כולם בזכותו. וכמו שנטל עליו עול מצות בעוה''ז כנגד כולם כך קבל בעוה''ב שכר כנגד כולם, שכל אדם יש לו שני חלקים אחד בגן עדן ואחד בגיהנם, זכה נוטל חלקו וחלק חבירו בגן עדן, נתחייב, נוטל חלקו וחלק חבירו בגיהנם [חגיגה ט''ו ע''ב]:
<b style="color: gray;">תוי"ט</b>
{ג} <b>להודיע</b>. כלומר דבר זה מה שהיו י' דורות הוא מודיע לנו כמה הש''י ארך אפים. ד''ח: {ד} <b>מנח</b> כו'. לא דמי למאדם ועד נח. דאדם ונח בכלל עשרה, אבל הכא אין נח בכלל. אלא לפי דסיים בנח הדר ופתח ביה: {ה} <b>להודיע</b> כו'. ומודיע בזה דבר גדול יותר מן הקודם, שהקב''ה מאריך אף ולא גבי דיליה בהשחתה וכליון גמור כמו בדור המבול. ונ''ל דהיינו דכתיב ארך אפים, ולא ארך אף, רתרי אף הוו. חדא שיוצא לפועל, ולבסוף משחית הכל, ואחד שאינו יוצא לפועל לכליון חרוץ שוטף, כי צדיק מושל ביראת אלהים:
<h3>פרק ה - משנה ג</h3>
עֲשָׂרָה נִסְיוֹנוֹת נִתְנַסָּה אַבְרָהָם אָבִינוּ {ו} עָלָיו הַשָּׁלוֹם וְעָמַד בְּכֻלָּם {ז}, לְהוֹדִיעַ {ח} כַּמָּה חִבָּתוֹ שֶׁל אַבְרָהָם אָבִינוּ עָלָיו הַשָּׁלוֹם:
<b style="color: gray;">רע"ב</b> <b>עשרה נסיונות</b>. אחד, אור כשדים, שהשליכו נמרוד לכבשן האש. שני, לך לך מארצך. שלישי, ויהי רעב. רביעי, ותוקח האשה בית פרעה. חמישי, מלחמת המלכים. שישי, מעמד בין הבתרים, שהראהו שעבוד מלכיות. שביעי, המילה. שמיני, וישלח אבימלך ויקח את שרה. תשיעי, גרש האמה הזאת ואת בנה. עשירי, העקידה:
<b style="color: gray;">תוי"ט</b>
{ו} <b>אבינו</b>. שאנו זוכים ומקבלים טובה בזכותו זה שעמד בכל נסיונותיו, לפיכך קראו התנא בכאן אבינו. נ''ל: {ז} <b>ועמד</b> כו'. שלא הרהר אחר מדותיו. רש''י: {ח} <b>להודיע</b> כו'. שבזה אנו יודעים בודאי כמה חבתו. ובמ''ש רש''י בפירושו עתה ידעתי, להשיב לשטן ולגוים התמהים מה היא חבתי אצלך יש לי כו':
<h3>פרק ה - משנה ד</h3>
עֲשָׂרָה נִסִּים נַעֲשׂוּ לַאֲבוֹתֵינוּ בְמִצְרַיִם וַעֲשָׂרָה עַל הַיָּם. (עֶשֶׂר מַכּוֹת הֵבִיא הַקָּדוֹשׁ בָּרוּךְ הוּא {יא} עַל הַמִּצְרִיִּים בְּמִצְרַיִם וְעֶשֶׂר עַל הַיָּם {יב}). עֲשָׂרָה נִסְיוֹנוֹת נִסּוּ {יג} אֲבוֹתֵינוּ אֶת הַמָּקוֹם בָּרוּךְ הוּא בַמִּדְבָּר {יד}, שֶׁנֶּאֱמַר (במדבר יד), וַיְנַסּוּ אֹתִי זֶה עֶשֶׂר פְּעָמִים וְלֹא שָׁמְעוּ בְּקוֹלִי:
<b style="color: gray;">רע"ב</b> <b>עשרה נסים נעשו לאבותינו במצרים</b>. שניצולו מעשר מכות {ט}. וכולם היו במצריים ולא בישראל: <b>ועשרה על הים</b>. אחד, ויבקעו המים. שני, שנעשה הים כמין אוהל {י} ונכנסו ישראל לתוכו, דכתיב [חבקוק ג'] נקבת במטיו ראש פרזיו. שלישי, שנעשה קרקעית הים יבש בלא חומר וטיט, דכתיב (שמות י''ד) ובני ישראל הלכו ביבשה. רביעי, שקרקעית הים שדרכו בו המצריים שהיו רודפים אחרי ישראל נתחלחל ונעשה חומר וטיט, דכתיב (חבקוק ג') חומר מים רבים. חמישי, שהמים הנקפאים בקרקע הים לא היו חתיכה אחת אלא חתיכות קטנות, כעין לבינים ואבני הבנין מסודרים זה אצל זה, כדכתיב (תהלים ע''ד) אתה פוררת בעזך ים, שנעשה כעין פירורים. שישי, שנתקשו המים הנקפאים ונעשו קשים כסלעים, כדכתיב (שם) שברת ראשי תנינים על המים, והמצריים נקראו תנינים. שביעי, שנגזר הים לשנים עשר גזרים כדי שיעברו כל שבט ושבט בדרך אחד לבדו, והיינו דכתיב (שם קל''ו) לגוזר ים סוף לגזרים. שמיני, שקפאו המים כספיר ושוהם וזכוכית, כדי שיראו השבטים אלו את אלו, שעמוד האש היה מאיר להם, וזהו שנאמר (שם י''ח) חשכת מים עבי שחקים, כלומר קבוץ המים היה כעבי שחקים כעצם השמים לטוהר. תשיעי, שהיו יוצאים ממנו מים מתוקים שהיו שותים אותם, וזהו שנאמר נוזלים. עשירי, שלאחר ששתו מהם מה שרצו, הנותרים מהם היו נקפאים ונעשים ערימות, דכתיב (שמות ט''ו) נערמו מים נצבו כמו נד נוזלים: <b>עשר מכות הביא הקב''ה על המצריים במצרים</b>. דצ''ך עד''ש באח''ב: <b>ועשר על הים</b>. הן כנגד עשר נפילות שבשירת ויושע. רמה בים, ירה בים, טבעו בים סוף, תהומות יכסיומו, ירדו במצולות, תרעץ אויב, תהרוס קמיך, יאכלמו כקש, כסמו ים, צללו כעופרת, הרי עשר נפילות. ותבלעמו ארץ אינו בחשבון הנפילות, שזו היא טובתן שזכו לקבורה: <b>עשרה נסיונות נסו אבותינו להקב''ה במדבר</b>. שנים בים, אחד בירידה, שם נאמר (שם י''ד) המבלי אין קברים במצרים, ואחד בעלייה, ויבואו מרתה וילונו. אחד ברפידים, וירב העם עם משה. שנים במן, לא תצאו ויצאו, איש אל יותר ממנו ויותירו. שנים בשליו, בראשון בשבתנו על סיר הבשר, בשליו השני והאספסוף אשר בקרבו. אחד בעגל. ואחד במתאוננים. ובמרגלים. והוא עשירי, שם נאמר וינסו אותי זה עשר פעמים ולא שמעו בקולי:
<b style="color: gray;">תוי"ט</b>
{ט} <b>ואלו</b> הם נסים בלי ספק. ועתוי''ט: {י} <b>וזה</b> היה לנוי ולתפארת ישראל. ובלא אוהל נמי תסגי להם בהבקעו לבד, דאין ספק דהענני כבוד לא סרו מהם. וכן נמי הנס החמישי נעשה לנוי: {יא} <b>הקדוש</b> ברוך הוא. לפי שהמכות באו במשפט ובדין על המצריים, לכך יחדם התנא להקדוש ברוך הוא שהוא דיין אמת. אבל בנסים שנעשו לאבותינו לא יחדום לו, לפי שלא היה שורת הדין נותן לנס לפי שהללו עובדי כוכבים כו'. מר''ש: {יב} <b>הים</b>. מה שהקדים התנא הנסים שבים לפי שעיקר המכות היו למען ספר שמו בעולם. ועיקר הודעה זו לא היה ניכר רק מאשר יפלה ה' בין מצרים ובין ישראל. הלכך בהיותם עיקרים באיכות הפרסום. לכך הקדימם אע''פ שלא היו קודם בזמן. מד''ש: {יג} <b>נסו</b>. ואע''פ שהעגל חטא היה, נקרא נסיון, שענין נסיון להקב''ה הוא מיעוט האמונה והסתפקם בו. וכך הוא חטא העגל שלא האמינו ולא בטתו בו שילכו בטח דרכם במדבר אשר הוליכם בה ממצרים ועד הנה. ועתוי''ט שהאריך ומסיק שאין לחשוב העגל לנסיון ולחשוב במקומו וימרו על ים בים סוף כדאמרינן בגמרא שבעלייתם מן הים אמרו כשם שאנו עולין מצד זה כו'. אבל ויבואו מרתה לאו בעלייה מן הים היה. ובגמרא דחשיב לעגל ג''כ, י''ל דמתאוננים והאספסוף חדא הוא ותליא בפלוגתא דרבי ורשב''ג במסכת שבת דף קט''ז, ע''ש. ובזה ניחא המדרש רבה פרשת מצורע שהביא והיה לכם לזרא [שנאמר על האספסוף] על מתאוננים: {יד} <b>במדבר</b>. שעל שהיו במדבר מקום שמם מאין יושב, וחסר, אין כל בו, חשבו אולי שהוא מחסרון השגחתו יתברך על הגליל ההוא, ולפיכך נסוהו. והיינו דדייק למתני במדבר. וקא קרי ליה להקב'''ה מקום בכאן, להורות כי הוא מקומו של עולם מאין פנוי מהשגחתו. מד''ש:
<h3>פרק ה - משנה ה</h3>
עֲשָׂרָה נִסִּים נַעֲשׂו לַאֲבוֹתֵינוּ בְּבֵית הַמִּקְדָּשׁ {טו}. לֹא הִפִּילָה אִשָּׁה מֵרֵיחַ בְּשַׂר הַקֹּדֶשׁ {טז}, וְלֹא הִסְרִיחַ בְּשַׂר הַקֹּדֶשׁ {יז} מֵעוֹלָם, וְלֹא נִרְאָה זְבוּב בְּבֵית הַמִּטְבְּחַיִם {יח}, וְלֹא אֵרַע קֶרִי לְכֹהֵן גָּדוֹל בְּיוֹם הַכִּפּוּרִים {יט}, וְלֹא כִבּוּ גְשָׁמִים אֵשׁ שֶׁל עֲצֵי הַמַּעֲרָכָה, וְלֹא נָצְחָה הָרוּחַ אֶת עַמּוּד הֶעָשָׁן {כ}, וְלֹא נִמְצָא פְסוּל בָּעֹמֶר וּבִשְׁתֵּי הַלֶּחֶם וּבְלֶחֶם הַפָּנִים, עוֹמְדִים צְפוּפִים וּמִשְׁתַּחֲוִים רְוָחִים, וְלֹא הִזִּיק {כא} נָחָשׁ וְעַקְרָב בִּירוּשָׁלַיִם מֵעוֹלָם, וְלֹא אָמַר אָדָם לַחֲבֵרוֹ צַר לִי הַמָּקוֹם שֶׁאָלִין בִּירוּשָׁלַיִם:
<b style="color: gray;">רע"ב</b> <b>ולא אירע קרי לכהן גדול</b>. לפי שהיא טומאה היוצאה מגופו, היה הדבר מגונה ומכוער יותר משאר טומאות: <b>ולא כבו גשמים אש עצי המערכה</b>. ואף על פי שהמזבח במקום מגולה היה: <b>ולא נצחה הרוח את עמוד העשן</b>. שלא יהא מתמר ועולה: <b>ולא נמצא פסול בעומר ובשתי הלחם ובלחם הפנים</b>. שאם היה נמצא בהם פסול קודם מצותן לא היה אפשר להקריב אחרים תחתם. שהעומר נקצר בלילה ולא היו מרבים לקצור. ושתי הלחם נאפים מערב יום טוב ואין אפייתן דוחה יום טוב. וכן לחם הפנים נאפה מערב שבת: <b>צפופים</b>. לשון צף על פני המים. מרוב הקהל היו נדחקים איש באחיו עד שהיו רגליהם נטולות מן הארץ ועומדים באויר: <b>ומשתחוים רוחים</b>. בשעת השתחויה נעשה להם נס ומשתחוים בריוח כל אחד רחוק מחברו ארבע אמות, כדי שלא ישמע את חברו כשהוא מתודה ומזכיר עונותיו: <b>צר לי המקום שאלין בירושלים, גרסינן</b>. לפי שהיה המקום מזמין להם פרנסתן ולא הוצרך אחד מהם לצאת משם ולומר פרנסתי [דחוקה] ואיני יכול לדור בירושלים. ויש ספרים שכתוב בהן כשאלין. ועל העולים לרגל נאמר, שלא היה אחד מהם מיצר כשהיה לן בירושלים מחמת דוחק המקום. כמו צר לי המקום גשה לי ואשבה (ישעיה מ''ט):
<b style="color: gray;">תוי"ט</b>
{טו} <b>עשרה</b> כו'. וקא מני להו דלא רמיזו בקרא כלל: {טז} <b>מריח</b> כו'. מתאות בשר הקודש. א''נ מריח אברים של המערכה. שאלו הריחה ובאת לטעום מהן אין שומעין לה להאכילה בשר קודש. רש''י: {יז} <b>ולא</b> הסריח כו'. כשלא היה לו פנאי להקטיר בלילה כל האברים שנתעכלו מבערב מעלין אותו בראשו של מזבח ועומדים שם ב' או ג' ימים עד שיהיו פנוים להקטירם שאין לינה פוסלת בהן בראשו של מזבח ונעשה בהן נס ולא היו מסריחין כל זמן עכבתן. רש''י. ותני מעולם, י''ל דאתא לאתויי להבמות ונוב וגבעון ומשכן שבמדבר: {יח} <b>בבית</b> המטבחיים כו'. שבעזרה במקום שהיו שם שולחנות של שיש שמדיחין עליהם את האימורים, ולא היה יורד שם זבוב משום מיאוס. רש''י: {יט} <b>ביום</b> הכפורים. אף שהוא התגברות קטרוג היצר. ועתוי''ט: {כ} <b>עמוד</b> כו'. העולה מן הקרבנות. אבל בעת ההקרבה היה האויר נח. הר''מ: {כא} <b>הזיק</b>. לא תנן לא נשך, אלא אפילו אם אירע לפעמים שהיה נושך לא היה מזיק. ותני מעולם, פירש במד''ש, שאפשר דאתא לאתויי אפילו שלא בזמן שבהמ''ק קיים. שכדאית היא קדושת הארץ:
<h3>פרק ה - משנה ו</h3>
עֲשָׂרָה דְבָרִים נִבְרְאוּ בְעֶרֶב שַׁבָּת בֵּין הַשְּׁמָשׁוֹת, וְאֵלּו הֵן, פִּי הָאָרֶץ, וּפִי הַבְּאֵר, וּפִי הָאָתוֹן, וְהַקֶּשֶׁת, וְהַמָּן, וְהַמַּטֶּה, וְהַשָּׁמִיר, וְהַכְּתָב, וְהַמִּכְתָּב, וְהַלּוּחוֹת. וְיֵשׁ אוֹמְרִים, אַף הַמַּזִּיקִין, וּקְבוּרָתוֹ שֶׁל משֶׁה, וְאֵילוֹ שֶׁל אַבְרָהָם אָבִינוּ. וְיֵשׁ אוֹמְרִים, אַף צְבָת בִּצְבָת עֲשׂוּיָה {כח}:
<b style="color: gray;">רע"ב</b> <b>בין השמשות</b>. בערב שבת בראשית קודם שנשלמה הבריאה {כב}: <b>פי הארץ</b>. לבלוע קורח ועדתו {כג}: <b>ופי הבאר</b>. בארה של מרים שהיתה הולכת עם ישראל במדבר בכל המסעות {כד}. ויש אומרים, שפתחה פיה ואמרה שירה, שנאמר (במדבר כ''א) עלי באר ענו לה {כה}: <b>פי האתון</b>. בין השמשות נגזר עליה שתדבר עם בלעם: <b>והקשת</b>. לאות ברית שלא יהיה עוד מבול: <b>והמן</b>. שירד לישראל ארבעים שנה במדבר: <b>והמטה</b>. שנעשו בו האותות. ושל סנפרינון היה: <b>והשמיר</b>. כמין תולעת, ברייתו כשעורה. כשהיו מראים אותו על האבנים הרשומות בדיו, הן נבקעות מאליהן. ובו פיתחו אבני האפוד והחושן, דכתיב בהו במלואותם: <b>הכתב</b>. צורת האותיות שהיו חקוקים בלוחות: <b>והמכתב</b>. שהיו נקראים מכל הארבעה צדדים {כו}: <b>והלוחות</b>. של סנפרינון היו, ארכן ששה, ורחבן ששה, ועוביין שלשה. כאבן אחת שארכה ורחבה ועוביה שוין. ונחלקה לשתים ונגללים היו וחצובים מגלגל חמה {כז}: <b>אף המזיקין</b>. אלו השדים. שלאחר שברא הקדוש ברוך הוא אדם וחוה היה מתעסק בבריאתן, וכשברא רוחותיהן לא הספיק לברוא גופויהן עד שקדש היום, ונשארו רוחות בלא גוף: <b>ואילו של אברהם אבינו</b>. נגזר עליו בין השמשות שיהיה נאחז בסבך בקרניו בשעת העקידה: <b>אף צבת בצבת עשויה</b>. תרגום מלקחיה צביתהא. הצבת אינה נעשית אלא בצבת אחרת, וראשונה מי עשאה, על כרחך מאליה נעשית בידי שמים, ונבראת בין השמשות. וזה נדחה בגמרא בפרק מקום שנהגו (פסחים דף ג''ד), ואמרו, אפשר שהצבת הראשונה נעשית בדפוס שהתיכו הנחושת באש והציקוהו בתוך הדפוס ונעשית הצבת מיד:
<b style="color: gray;">תוי"ט</b>
{כב} <b>הרוצה</b> לעמוד על כוונת הענין. יעיין בתוי''ט: {כג} <b>וקשה</b>, דאמר אם בריאה יברא. והרי ברואה ועומדת כפי קבלת חז''ל פה כו'. ולי נראה, דפי הארץ פירושו דבור הארץ, דומיא דפי האתון ופי הבאר. וה''פ דקרא אם בבריאה [ותחסר בי''ת השמוש בתבת בריאה, וכמוה רבים] שמימי בראשית הוא הגיהנם, יברא קרובי פתחא [כמאמר חז''ל בחלק], ועל ידי כן ופצתה [מלשון פצו שפתי] תשמיע קול דברים להגיד כל הנעשה בתוכה שירדו חיים שאולה לדיוטא התחתונה. ואח''כ בשעת מעשה אמר ותפתח וגו' אמר פתיחת פה לבד לבלוע אותם. ועוד היה שהעם נסו לקולם ר''ל קול דברי הארץ. דאל''כ קשה דאדרבה דרך שומעים קול צועקים אוי ואבוי שיתקרבו אל הקול. וז''ל רש''י בחומש, לקולם, בשביל קול היוצא על בליעתם. וע''ש ברא''ם. ועתוי''ט: {כד} <b>שבכל</b> מקום שהיו הולכים הבאר עולה ונובע מים. ונכרא אל הבאר הזה פה שיצאו המים בכל מקום שהולכין. ד''ח. וזהו ג''כ כוונת רש''י שהסלע היה הולך ומתגלגל. דאי כפשוטו היה לו כאן להזכיר הנס שהסלע נתן מים בתלוש: {כה} <b>כלומר</b> שיהיו עונים כנגד הדבור שלה ובהכי ניחא דלא תני פי הסלע. ועתוי''ט: {כו} <b>והקרוב</b> אלי שהיה הדבר נסיי ומעשה אלהים המה והרכה נתלבטו בזה כו'. וכתב בעל עשרה מאמרות [מאמר חקור הדין חלק ב' פ''כ] שהיה זה מעשה אלהים בלתי משוער בשכלנו לא כמעשה הדיוט שציירו זולתנו בבית המדרש ונער יכתבם: {כז} <b>כלומר</b> לפיכך היו נגללים ולא היו כסנפרינון שלנו שהוא מקשה ולא נגלל. אבל היה ספיריי למראה וכעצם השמים לטוהר והלוחות היינו הראשונות דאילו שניות משה פסלן מעצמו: {כח} <b>וי''א</b> כו'. מסיק בד''ח, דלא אתו לאפלוגי, אלא שכל אחד מוסיף על הקודמים. לפי שיש בבין השמשות זמנים מחולקים, כדאיתא בשבת דף ל''ד כו'. ונוסח אחר אילו של יצחק וקברו של משה וי''א אף המזיקין וי''א אף צבת כו'. ועתוי''ט:
<h3>פרק ה - משנה ז</h3>
שִׁבְעָה דְבָרִים {ל} בַּגֹּלֶם וְשִׁבְעָה בֶּחָכָם. חָכָם אֵינוֹ מְדַבֵּר בִּפְנֵי מִי שֶׁהוּא גָדוֹל מִמֶּנּוּ בְּחָכְמָה וּבְמִנְיָן {לב}, וְאֵינוֹ נִכְנָס לְתוֹךְ דִּבְרֵי חֲבֵרוֹ, וְאֵינוֹ נִבְהָל לְהָשִׁיב, שׁוֹאֵל כָּעִנְיָן וּמֵשִׁיב כַּהֲלָכָה, וְאוֹמֵר עַל רִאשׁוֹן רִאשׁוֹן וְעַל אַחֲרוֹן אַחֲרוֹן, וְעַל מַה שֶּׁלֹּא שָׁמַע, אוֹמֵר לֹא שָׁמַעְתִּי, וּמוֹדֶה עַל הָאֱמֶת. וְחִלּוּפֵיהֶן בַּגֹּלֶם:
<b style="color: gray;">רע"ב</b> <b>גולם</b>. לשון גולמי כלים, שלא נגמרה מלאכתן {כט}. כך אדם שאינו נגמר בדעתו לא במדות ולא בחכמה קרוי גולם: <b>אינו מדבר לפני מי שגדול ממנו בחכמה</b>. שכן מצינו באלעזר ואיתמר שלא רצו לדבר בפני אביהן כשקצף עליהם משה, והשיב אהרן {לא}: <b>ואינו נכנס לתוך דברי חבירו</b>. שלא [יערבבנו]. דכתיב (במדבר י''ב) שמעו נא דברי, המתינו לי עד שאדבר. קל וחומר להדיוט: <b>ואינו נבהל להשיב</b>. כדי שתהא תשובתו כהלכה {לג}. וכן באליהוא הוא אומר (איוב ל''ו) כתר לי זעיר ואחוך: <b>שואל כענין ומשיב כהלכה</b>. לדבר אחד הוא נמנה כאן. והכי פירושו, התלמיד שואל כענין כלומר באותו ענין שהם עסוקים בו, ואז הרב משיב כהלכה. אבל אם ישאל התלמיד שלא כענין, הוא מביא לרב שישיב שלא כהלכה. על דרך שאמר רבי חייא לרב (שבת דף ג') כי קאי רבי בהאי מסכתא לא תשייליה במסכתא אחריתי. וכן אתה מוצא באנשים אשר היו טמאים לנפש אדם שראו את משה עוסק בהלכות הפסח ושאלו לו באותה ענין: <b>ואומר על ראשון ראשון</b>. וכן מצינו בהקב''ה שאמר לו משה (שמות ג') מי אנכי כי אלך אל פרעה, היא הראשונה. וכי אוציא את בני ישראל, הרי שניה. והשיבו הקב''ה על הראשונה כי אהיה עמך, ועל השניה, בהוציאך את העם ממצרים תעבדון את האלהים: <b>ועל מה שלא שמע אומר לא שמעתי</b>. אם פוסק דין מן הסברא מדעתו לא יאמר כך שמעתי מרבותי {לד}. ומצינו באנשי חרן (בראשית כ''ט) כששאל מהם יעקב השלום לו, אמרו לו שלום, והנה רחל בתו באה עם הצאן, כלומר, זה אנו יודעים, ואם תשאל יותר, הנה רחל בתו באה עם הצאן והיא תגיד לך, כי אנחנו לא ידענו יותר מזה: <b>ומודה על האמת</b>. ואע''פ שיכול להעמיד את דבריו על ידי טענות שבידו. וכן מצינו במשה (ויקרא י'), כשסלקו אהרן ואמר לו, אם שמעת בקדשי שעה אין לך להקל בקדשי דורות, וישמע משה וייטב בעיניו, הודה ולא בוש לומר לא שמעתי, אלא שמעתי ושכחתי: <b>וחלופיהן בגולם</b>. חלוף הדברים הללו שבחכם הם בגולם:
<b style="color: gray;">תוי"ט</b>
{כט} <b>[בפי''ב</b> דכלים מ''ז] שיחסרהו ההשלמה והתיקון כו' וכן איש שיש לו מעלות שכליות ומעלות המדות אמנם אינם שלמות ולא הולכות על סדר כראוי. אבל יש בהן ערבוביא ובלבולים והתערב בהם חסרון ואין זה עם הארץ שיש לו דרך ארץ [שהן מעלות המדות בבד]. וכ''ש שאינו בור דמשנה ה' פ''ב. הר''מ: {ל} <b>ז'</b> דברים כו'. הקדימו לגולם לפי שלו קדימה בזמן ומ''מ ביאר המדות בחכם שכן נאה להעלות על שפתים ישק מדות החכם כו': {לא} <b>וזה</b> בתשובה. אבל בשאלה הא תנן במשנה ה' פ''ב ולא הביישן למד: {לב} <b>ובמנין</b>. ויש ספרים דלא גרסי ובמנין. ומ''מ לדגרסי, או או קתני. ועיין פרק קמא דעד. יות מ''ה: {לג} <b>כלומר</b> ולא סגי ליה במה שלא נכנס לתוך דברי חבירו אבל יתמהמה ג''כ עד שידע שישיב כהלכה: {לד} <b>ותמיהני</b> דזו מדת כל אדם שלא לשקר, כ''ש בפסק דין שיתלה עצמו באילן גדול כו' ונמצא מכשיל הרבים, שאפשר שאין הדין כך, גם הראיה שהביא מאנשי חרן אינו ענין לנדון זה. והר''מ פירש, ולא יתפאר במה שלא ידע, והוא אמרו על מה שלא שמע אומר לא שמעתי. ועתוי''ט:
<h3>פרק ה - משנה ח</h3>
שִׁבְעָה מִינֵי פֻרְעָנִיּוֹת בָּאִין לָעוֹלָם עַל שִׁבְעָה גוּפֵי עֲבֵרָה {לה}. מִקְצָתָן מְעַשְּׂרִין {לו} וּמִקְצָתָן אֵינָן מְעַשְּׂרִין, רָעָב שֶׁל בַּצֹּרֶת בָּאָה {לז}, מִקְצָתָן רְעֵבִים וּמִקְצָתָן שְׂבֵעִים. גָּמְרוּ שֶׁלֹּא לְעַשֵּׂר, רָעָב שֶׁל מְהוּמָה וְשֶׁל בַּצֹּרֶת בָּאָה. וְשֶׁלֹּא לִטּוֹל אֶת הַחַלָּה {לח}, רָעָב שֶׁל כְּלָיָה בָּאָה. דֶּבֶר בָּא לָעוֹלָם עַל מִיתוֹת הָאֲמוּרוֹת בַּתּוֹרָה שֶׁלֹּא נִמְסְרוּ לְבֵית דִּין, וְעַל פֵּרוֹת שְׁבִיעִית {מ}. חֶרֶב בָּאָה לָעוֹלָם עַל עִנּוּי הַדִּין, וְעַל עִוּוּת הַדִּין, וְעַל הַמּוֹרִים בַּתּוֹרָה שֶׁלֹּא כַהֲלָכָה {מא}:
<b style="color: gray;">רע"ב</b> <b>רעב של בצורת</b>. הגשמים מועטים ומתוך כך השער מתיקר: <b>רעב של מהומה</b>. מפני הגייסות אין יכולין לאסוף התבואה: <b>רעב של כליה</b>. השמים כברזל והארץ כנחושה: <b>שלא נמסרו לב''ד</b>. שלא עשו בהן דין תורה {לט}: <b>ועל פירות שביעית</b>. שעושים בהן סחורה ואין נוהגין בהן קדושת שביעית: <b>ענוי הדין</b>. שיודעים להיכן הדין נוטה ומעכבין ואין פוסקין אותו: <b>עוות הדין</b>. לזכות את החייב ולחייב את הזכאי: <b>ועל המורים בתורה שלא כהלכה</b>. לאסור את המותר ולהתיר את האסור:
<b style="color: gray;">תוי"ט</b>
{לה} <b>גופי</b> כו'. כלומר עבירות חלוקות. ועתוי''ט: {לו} <b>מעשרין</b>. מעשר שם כולל לכל המתנות. ועתוי''ט: {לז} <b>בצורת</b> כו' במסכת שבת דף ל''ב ילפינן לה מקרא: {לח} <b>החלה</b>. כלומר אף שלא לטול את החלה. ועתוי''ט: {לט} <b>וכיון</b> שפשעו הב''ד ולא עשו. לפיכך דבר בא לעולם ואינו מבחין בין טוב לרע והיה כצדיק כרשע. אבל לשון שלא נמסרו, לא משמע כן. אלא כדפירשו המפרשים כגון מיתות בידי שמים וכריתות, אי נמי שלא בהתראה או שברח העובר: {מ} <b>שביעית</b>. שדינם להפקירם. אי נמי לבערם לגמרי וכמ''ש במשנה ב' פרק ט' דשביעית. ולפיכך מדה כנגד מדה, שהדבר בא לעולם שהוא הפקר בני אדם שאין המלאך המשחית מבחין. ואילו חרב אפשר כי יחנן קולו שמוע ישמע ויניחתו האויב. ד''ח. והני תרי כיון שדומים בעונש נחשבו לחד במנין השבעה. וכן בסמוך: {מא} <b>חרב</b> כו'. בגמרא (שם) ילפינן לה מקרא:
<h3>פרק ה - משנה ט</h3>
חַיָּה רָעָה בָּאָה לָעוֹלָם עַל שְׁבוּעַת שָׁוְא, וְעַל חִלּוּל הַשֵּׁם. גָּלוּת בָּאָה לָעוֹלָם עַל עוֹבְדֵי עֲבוֹדָה זָרָה, וְעַל גִלּוּי עֲרָיוֹת, וְעַל שְׁפִיכוּת דָּמִים, וְעַל הַשְׁמָטַת הָאָרֶץ {מב}. בְּאַרְבָּעָה פְרָקִים הַדֶּבֶר מִתְרַבֶּה {מג}. בָּרְבִיעִית, וּבַשְׁבִיעִית, וּבְמוֹצָאֵי שְׁבִיעִית, וּבְמוֹצָאֵי הֶחָג {מד} שֶׁבְּכָל שָׁנָה וְשָׁנָה. בָּרְבִיעִית, מִפְּנֵי מַעְשַׂר עָנִי שֶׁבַּשְּׁלִישִׁית. בַּשְּׁבִיעִית, מִפְּנֵי מַעְשַׂר עָנִי שֶׁבַּשִּׁשִּׁית. וּבְמוֹצָאֵי שְׁבִיעִית, מִפְּנֵי פֵרוֹת שְׁבִיעִית. וּבְמוֹצָאֵי הֶחָג שֶׁבְּכָל שָׁנָה וְשָׁנָה, מִפְּנֵי גֶזֶל מַתְּנוֹת עֲנִיִּים:
<b style="color: gray;">רע"ב</b> <b>שבועת שוא</b>. לבטלה, שלא לצורך: <b>חלול השם</b>. העובר עבירה בפרהסיא ביד רמה. אי נמי, שבני אדם רואים ולומדים ממעשיו: <b>ועל השמטת הארץ</b>. שחורשים וזורעים בשביעית: <b>מפני מעשר עני שבשלישית</b>. שבמקום מעשר שני שמפרישים בשאר שנים של שמטה, בשלישית ובששית מפרישין מעשר עני: <b>גזל מתנות עניים</b>. לקט שכחה ופאה פרט ועוללות:
<b style="color: gray;">תוי"ט</b>
{מב} <b>חיה</b> רעה כו' גלות כו'. כולהו מייתי להו קראי בגמרא שם: {מג} <b>מתרבה</b>. שכאשר יקרה שיהיה דבר באלו הפרקים יתרבה אז בעון אלו, לפי שיקרה בהם תמיד העון אצל קצת האנשים, והנה הוא מדה כנגד מדה, כי החסיר חיות העני וגם חשש שכשיתן שיחסר לו לחמו כשיאריכו לו חייו, לכך יחסרו חייו ותשאר תבואתו לאחרים. ומעתה לא קשיא על המשנה הקודמת. מדרש שמואל: {מד} <b>ובמוצאי</b> החג. כי בחג כבר נשלם עסק האדמה, ומי שנתן אלו החוקים נתנם, ומי שלא נתנם גזלם. הר''מ: <b>[מה</b>] שלי כו'. לא בנותני צדקה איירינן, דהנהו מתניין לקמן משנה י''ג. אלא בהנאה דעלמא:
<h3>פרק ה - משנה י</h3>
אַרְבַּע מִדּוֹת בָּאָדָם. הָאוֹמֵר שֶׁלִּי שֶׁלִּי וְשֶׁלְּךָ שֶׁלָּךְ {מה}, זוֹ מִדָּה בֵינוֹנִית. וְיֵשׁ אוֹמְרִים, זוֹ מִדַּת סְדוֹם. שֶׁלִּי שֶׁלָּךְ וְשֶׁלְּךָ שֶׁלִּי, עַם הָאָרֶץ. שֶׁלִּי שֶׁלָּךְ וְשֶׁלְּךָ שֶׁלָּךְ, חָסִיד {מז}. שֶׁלִּי שֶׁלִּי וְשֶׁלְּךָ שֶׁלִּי, רָשָׁע:
<b style="color: gray;">רע"ב</b> <b>שלי שלי ושלך שלך</b>. איני רוצה להנותך, והלואי שלא תהנה אותי: <b>ויש אומרים זו מדת סדום</b>. קרוב הדבר לבוא לידי מדת סדום. שמתוך שהוא רגיל בכך, אפילו בדבר שחבירו נהנה. והוא אינו חסר לא ירצה להנות את חבירו, וזו היתה מדת סדום שהיו מתכוונים לכלות הרגל מביניהם, ואע''פ שהיתה הארץ רחבת ידים לפניהם ולא היו חסרים כלום: <b>שלי שלך ושלך שלי עם הארץ</b>. שנהנה ומהנה בשוה, וזהו ישובה של הארץ {מו}, אבל אינו יודע קרא דכתיב (משלי ט''ו) ושונא מתנות יחיה. וזהו לשון עם הארץ האמור בכל מקום, שרוצה בתקונה של הארץ אבל אין בו חכמה להבדיל בתקונין הראויין: <b>שלי שלך ושלך שלך</b>. מהנה את הבריות מנכסיו, והוא אינו נהנה מאחרים: <b>חסיד</b>. שעושה לפנים משורת הדין:
<b style="color: gray;">תוי"ט</b>
{מו} <b>ודוקא</b> שהוא רוצה ליהנות מנכסי אחרים מדעתן. דאלו שלא מדעתן אע''פ שרוצה גם להנותם הוא גזלן גמור ואין לך רשע גדול מזה. ולא דברו חז''ל אלא בדעות, ולא על הגנב והגזלן שהוא רשע. מד''ש: {מז} <b>חסיד</b>. לא שמבזבז כל אשר לו. שהרי אמרו המבזבז אל יבזבז יותר מחומש, שלא יבזבז יותר מדאי ויהיה הוא בהכרח מוטל על הבריות. אלא במוותר כפי הראוי איירינן. ד''ח:
<h3>פרק ה - משנה יא</h3>
אַרְבַּע מִדּוֹת בַּדֵּעוֹת. נוֹחַ לִכְעוֹס וְנוֹחַ לִרְצוֹת, יָצָא שְׂכָרוֹ בְהֶפְסֵדוֹ, קָשֶׁה לִכְעוֹס וְקָשֶׁה לִרְצוֹת, יָצָא הֶפְסֵדוֹ בִּשְׂכָרוֹ קָשֶׁה לִכְעוֹס וְנוֹחַ לִרְצוֹת חָסִיד {מח}. נוֹחַ לִכְעוֹס וְקָשֶׁה לִרְצוֹת רָשָׁע {מט}:
<b style="color: gray;">רע"ב</b> <b>הכי גרסינן נוח לכעוס ונוח לרצות יצא שכרו בהפסדו, קשה לכעוס וקשה לרצות יצא הפסדו בשכרו</b>. אדם שכועס מהר על כל דבר, אע''פ שהוא חוזר ומתרצה מהרה הפסדו מרובה משכרו, שרוב מעשיו מקולקלים מאחר שהוא נוח לכעוס על כל דבר ודבר. אבל הקשה לכעוס, אע''פ שיש לו מדה רעה שהוא קשה לרצות, יצא הפסדו המועט שהוא קשה לרצות בשכרו המרובה שהוא קשה לכעוס, ורוב מעשיו מתוקנים. ואית דגרסי איפכא. וגרסא זו נראית לי עיקר:
<b style="color: gray;">תוי"ט</b>
{מח} <b>קשה</b> כו'. אבל שלא יכעוס כלל לא נמצא בשום דיעה. כי מי לנו גדול בענוה כמרע''ה ונאמר בו ויקצוף וגו' וכו'. מד''ש: {מט} <b>רשע</b>. דאמר מר לא תרתח ולא תחטא. רש''י. וד''ח מפרש, כי הא דאמרינן בנדרים כל הכועס בידוע שעונותיו מרובין, שנאמר איש אף יגרה מדון ובעל חימה רב פשע:
<h3>פרק ה - משנה יב</h3>
אַרְבַּע מִדּוֹת בַּתַּלְמִידִים. מַהֵר לִשְׁמוֹעַ וּמַהֵר לְאַבֵּד, יָצָא שְׂכָרוֹ בְהֶפְסֵדוֹ. קָשֶׁה לִשְׁמוֹעַ וְקָשֶׁה לְאַבֵּד, יָצָא הֶפְסֵדוֹ בִשְׂכָרוֹ. מַהֵר לִשְׁמוֹעַ וְקָשֶׁה לְאַבֵּד, חָכָם. קָשֶׁה לִשְׁמוֹעַ וּמַהֵר לְאַבֵּד, זֶה חֵלֶק רָע:
<b style="color: gray;">רע"ב</b> <b>מהר לשמוע ומהר לאבד יצא שכרו בהפסדו</b>. דמאחר ששוכח מה שלומד מה הנאה יש במה שהוא מהר לשמוע, נמצא הפסדו גדול משכרו: <b>קשה לשמוע וקשה לאבד יצא הפסדו בשכרו</b>. שמדה טובה שיש בו יתירה על המדה הנפסדת, הואיל ומה ששמע אחר הקושי הוא זוכר ואינו שוכח. ונפקא מינה, שאם יש לפנינו שני תלמידים ואין לנו לספק מזון אלא לאחד מהם, נקדים הקשה לאבד על המהר לשמוע: <b>זה חלק רע</b>. לא הוה שייך למתני הכא חסיד או רשע, שאין זה דבר התלוי בבחירתו {נ} של אדם, אלא חסרון שהיה בו מעיקר ברייתו:
<b style="color: gray;">תוי"ט</b>
{נ} <b>ואע''פ</b> שאפשר בסייעתא דשמיא לאוקמי גירסתו כשיראת חטאו קודמת לחכמתו, מי שלא הגיע לכלל מדה זו אין ראוי להקרא רשע כיון שחסרון ברייתו הביאו לידי כך:
<h3>פרק ה - משנה יג</h3>
אַרְבַּע מִדּוֹת בְּנוֹתְנֵי צְדְקָה. הָרוֹצֶה שֶׁיִּתֵּן וְלֹא יִתְּנוּ אֲחֵרִים, עֵינוֹ רָעָה בְּשֶׁל אֲחֵרִים. יִתְּנוּ אֲחֵרִים וְהוּא לֹא יִתֵּן, עֵינוֹ רָעָה בְשֶׁלּוֹ. יִתֵּן וְיִתְּנוּ אֲחֵרִים, חָסִיד. לֹא יִתֵּן וְלֹא יִתְּנוּ אֲחֵרִים, רָשָׁע:
<b style="color: gray;">רע"ב</b> <b>ארבע מדות בנותני צדקה</b>. כלומר בנתינת הצדקה. ולא בנותני צדקה ממש, דהא איכא בהו מי שאינו נותן. וכן בסמוך בהולכי לבית המדרש, היינו בהליכת בית המדרש: <b>עינו רעה בשל אחרים</b>. דיודע שהצדקה מעשרת ואינו רוצה שאחרים יתעשרו {נא}. פירוש אחר, יש מי שחס על ממון קרוביו יותר מעל ממונו, ואע''פ שהוא נותן אינו רוצה שקרוביו יתנו, שלא יאבדו את ממונם, והיינו עינו רעה בשל אחרים דומיא דעינו רעה בשלו דבסיפא:
<b style="color: gray;">תוי"ט</b>
{נא} <b>ועינו</b> רעה בשלו לפי שיש לו אבירות לב. ואינו דומה לעינו רעה בשל אחרים. רש''י. אלא כלומר כעין רעה דמתניתין י''ט, שאינו מסתפק בשלו וחומד במה שראוי אל העני. וקשה דא''כ רשע הוא שעובר על לא תאמץ את לבבך. ואפשר דהכא איירי בענין שאין מחסור לעני ונמצא שאינו מאמץ לבבו מתת לעני די מחסורו, ואלו לא היה מי שיתן היה הוא נותן ורצונו ליתן כשימצא עני שאין לו נותנים, ומ''מ אבירות לב הוא. והשתא אתי שפיר דיתן ויתנו אחרים חסיד. דקשה, שכן הוא מדת כל אדם אלא דהכא בעני שיש לו די ספוקו בנתינת אחד מהם. והוא רוצה שיתן ויתנו כדי למלאות ספקו בשפע לאיש כזה ראוי להקרא חסיד. כן נ''ל:
<h3>פרק ה - משנה יד</h3>
אַרְבַּע מִדּוֹת בְּהוֹלְכֵי לְבֵית הַמִּדְרָשׁ. הוֹלֵךְ וְאֵינוֹ עוֹשֶׂה, שְׂכַר הֲלִיכָה בְיָדוֹ. עוֹשֶׂה וְאֵינוֹ הוֹלֵךְ, שְׂכַר מַעֲשֶׂה בְיָדוֹ. הוֹלֵךְ וְעוֹשֶׂה, חָסִיד {נג}. לֹא הוֹלֵךְ וְלֹא עוֹשֶׂה, רָשָׁע:
<b style="color: gray;">רע"ב</b> <b>הולך ואינו עושה</b>. הולך לבית המדרש לשמוע ואינו שונה ולומד ולא מבין {נב}: <b>עושה ואינו הולך</b>. לומד ושונה בבית המדרש שבביתו:
<b style="color: gray;">תוי"ט</b>
{נב} <b>יש</b> לפרש דה''ק, א''נ לומד ואינו מבין. ויש לפרש, דה''ק ואינו שונה ואינו לומד ולא מבין: {נג} <b>חסיד</b>. שמשפיל עצמו ומראה כאילו הוא צריך ליושבים בביהמ''ד. מד''ש. ועתוי''ט:
<h3>פרק ה - משנה טו</h3>
אַרְבַּע מִדּוֹת בְּיוֹשְׁבִים לְפְנֵי חֲכָמִים. סְפוֹג {נד}, וּמַשְׁפֵּךְ, מְשַׁמֶּרֶת, וְנָפָה. סְפוֹג, שֶׁהוּא סוֹפֵג אֶת הַכֹּל. מַשְׁפֵּךְ, שֶׁמַּכְנִיס בָּזוֹ וּמוֹצִיא בָזוֹ. מְשַׁמֶּרֶת, שֶׁמּוֹצִיאָה אֶת הַיַּיִן וְקוֹלֶטֶת אֶת הַשְּׁמָרִים. וְנָפָה, שֶׁמּוֹצִיאָה אֶת הַקֶּמַח וְקוֹלֶטֶת אֶת הַסֹּלֶת:
<b style="color: gray;">רע"ב</b> <b>ביושבים לפני חכמים</b>. לעיל בארבע מדות בתלמידים איירי בענין הזכרון והשכחה, והשתא מיירי בענין הסברא הישרה וברירת הדבר הצודק מהבלתי צודק: <b>ספוג</b>. הוא סופג את המים, בין עכורים בין צלולים, כך יש מי שלבו רחב ומקבל כל מה ששומע, ואין בו כח לברור האמת מן השקר: <b>משפך</b>. כלי שנותנים על פי חבית או על פי הנוד כשרוצים למלאותו יין או שמן: <b>שמכניס בזו ומוציא בזו</b>. כך יש מי שמקבל כל מה שלומד וכבולעו כך פולטו: <b>משמרת</b>. מוציא כל מה ששומע בבית המדרש, וקולט דבר של בטלה: <b>נפה</b>. לאחר שמוציאים הסובין והמורסן מן הקמח הנטחן ונשאר הקמח הדק עם הסולת הגס והוא החשוב, מעבירין אותו בנפה דקה מאד ייורד ממנה כל איתו הקמח הדק שהוא כעין עפרורית לבנה ונשאו. הסולת הגס החשוב. וכן היו עושין למנחות. כך יש מי שיש בו כח לברר וללבן שמועותיו, וקולט האמת מן השקר והבטל:
<b style="color: gray;">תוי"ט</b>
{נד} <b>ספוג</b>. צמר הים. הר''מ:
<h3>פרק ה - משנה טז</h3>
כָּל אַהֲבָה שֶׁהִיא תְלוּיָה בְדָבָר {נה}, בָּטֵל דָּבָר, בְּטֵלָה אַהֲבָה. וְשֶׁאֵינָהּ תְּלוּיָה בְדָבָר, אֵינָהּ בְּטֵלָה לְעוֹלָם. אֵיזוֹ הִיא אַהֲבָה הַתְּלוּיָה בְדָבָר, זוֹ אַהֲבַת אַמְנוֹן וְתָמָר {נו}. וְשֶׁאֵינָהּ תְּלוּיָה בְדָבָר, זוֹ אַהֲבַת דָּוִיד וִיהוֹנָתָן:
<b style="color: gray;">רע"ב</b> <b>כל אהבה שהיא תלויה בדבר בטל</b>. שאינו מתקיים, כשיתבטל הדבר שהיה סבה לאותה אהבה, גם האהבה בטלה. וכל אהבה שאינה תלויה בדבר בטל אלא בדבר קיים, כגון אהבת הצדיקים והחכמים, אינה בטלה לעולם. כשם שהדבר שהוא סבה לאותה אהבה אינה בטל, כך אין האהבה בטלה: <b>אהבת אמנון ותמר</b>. מפני יפיה: <b>אהבת דוד ויונתן</b>. להשלים רצון קונם. דאמר לו יהונתן לדוד אתה תהיה למלך על ישראל ואני אהיה לך למשנה:
<b style="color: gray;">תוי"ט</b>
{נה} <b>בדבר</b>. גירסת הר''ב בדבר בטל, בטל דבר כו': {נו} <b>אמנון</b> ותמר. לדוגמא בעלמא נקטיה. ולפיכך לא קשיא רישא לסיפא:
<h3>פרק ה - משנה יז</h3>
כָּל מַחֲלוֹקֶת שֶׁהִיא לְשֵׁם שָׁמַיִם, סוֹפָהּ לְהִתְקַיֵּם. וְשֶׁאֵינָהּ לְשֵׁם שָׁמַיִם, אֵין סוֹפָהּ לְהִתְקַיֵּם. אֵיזוֹ הִיא מַחֲלוֹקֶת שֶׁהִיא לְשֵׁם שָׁמַיִם, זוֹ מַחֲלוֹקֶת הִלֵּל וְשַׁמַּאי {נז}. וְשֶׁאֵינָהּ לְשֵׁם שָׁמַיִם, זוֹ מַחֲלוֹקֶת קֹרַח וְכָל עֲדָתוֹ {נח}:
<b style="color: gray;">רע"ב</b> <b>כל מחלוקת שהיא לשם שמים סופה להתקיים</b>. כלומר שאנשי המחלוקת ההיא מתקיימים ואינם אובדין, כמחלוקת הלל ושמאי שלא אבדו לא תלמידי בית שמאי ולא תלמידי בית הלל. אבל קורח ועדתו אבדו. ואני שמעתי, פירוש סופה, תכליתה המבוקש מענינה. והמחלוקת שהיא לשם שמים, התכלית והסוף המבוקש מאותה מחלוקת להשיג האמת, וזה מתקיים, כמו שאמרו מתוך הויכוח יתברר האמת, וכמו שנתבאר במחלוקת הלל ושמאי שהלכה כבית הלל. ומחלוקת שאינה לשם שמים, תכלית הנרצה בה היא בקשת השררה ואהבת הניצוח, וזה הסוף אינו מתקיים, כמו שמצינו במחלוקת קורח ועדתו שתכלית וסוף כוונתם היתה בקשת הכבוד והשררה והיו להיפך:
<b style="color: gray;">תוי"ט</b>
{נז} <b>הלל</b> ושמאי. לפי שתלמידיהם לא שמשו כל צורכן ומהם ואילך רבתה המחלוקת בישראל, לפיכך נקטינהו לדוגמא. ומש''ה נמי לא קשיא רישא לסיפא. ועתוי''ט: {נח} <b>קרח</b> כו'. לא הזכיר צד השני שהם משה ואהרן כמו שזכר בחלוקה ראשונה ב' הצדדים. לפי שבכאן אינם שווים שמשה ואהרן כוונתם לשמים היתה. ולא היתה בהם שום בחינה שלא לשם שמים. מד''ש:
<h3>פרק ה - משנה יח</h3>
כָּל הַמְזַכֶּה אֶת הָרַבִּים, אֵין חֵטְא בָּא עַל יָדוֹ. וְכָל הַמַּחֲטִיא אֶת הָרַבִּים, אֵין מַסְפִּיקִין בְּיָדוֹ לַעֲשׂוֹת תְּשׁוּבָה {ס}. משֶׁה זָכָה וְזִכָּה אֶת הָרַבִּים, זְכוּת הָרַבִּים תָּלוּי בּוֹ, שֶׁנֶּאֱמַר (דברים לג), צִדְקַת ה' עָשָׂה וּמִשְׁפָּטָיו עִם יִשְׂרָאֵל. יָרָבְעָם חָטָא וְהֶחֱטִיא אֶת הָרַבִּים, חֵטְא הָרַבִּים תָּלוּי בּוֹ, שֶׁנֶּאֱמַר (מלכים א טו), עַל חַטֹּאות יָרָבְעָם (בֶּן נְבָט) אֲשֶׁר חָטָא וַאֲשֶׁר הֶחֱטִיא אֶת יִשְׂרָאֵל:
<b style="color: gray;">רע"ב</b> <b>אין חטא בא על ידו</b>. כדי שלא יהא הוא בגיהנם ותלמידיו בגן עדן {נט}: <b>אין מספיקין בידו לעשות תשובה</b>. שלא יהא הוא בגן עדן ותלמידיו בגיהנם: <b>וזיכה את הרבים</b>. שלימד תורה לכל ישראל: <b>צדקת ה' עשה ומשפטיו עם ישראל</b>. ומשפטיו שעם ישראל כאילו הוא עשאן: <b>אשר חטא ואשר החטיא את ישראל</b>. מדלא קאמר על חטאת ירבעם וישראל, שמע מינה שהכל תלוי בירבעם:
<b style="color: gray;">תוי"ט</b>
{נט} <b>בגמרא</b> מפיק להו מקראי. ועתוי''ט: {ס} <b>אין</b> מספיקין כו'. כלומר אין מסייעין לו כו'. משא''כ לשאר עוברי עבירה כשיתן אל לבו לשוב ודאי דהוי בכלל בא לטהר מסייעין לו. ועתוי''ט:
<h3>פרק ה - משנה יט</h3>
כָּל מִי שֶׁיֵּשׁ בְּיָדוֹ שְׁלשָׁה דְבָרִים הַלָּלוּ, מִתַּלְמִידָיו שֶׁל אַבְרָהָם אָבִינוּ. וּשְׁלשָׁה דְבָרִים אֲחֵרִים, מִתַּלְמִידָיו שֶׁל בִּלְעָם הָרָשָׁע. עַיִן טוֹבָה, וְרוּחַ נְמוּכָה, וְנֶפֶשׁ שְׁפָלָה, מִתַּלְמִידָיו שֶׁל אַבְרָהָם אָבִינוּ. עַיִן רָעָה, וְרוּחַ גְּבוֹהָה, וְנֶפֶשׁ רְחָבָה, מִתַּלְמִידָיו שֶׁל בִּלְעָם הָרָשָׁע. מַה בֵּין תַּלְמִידָיו שֶׁל אַבְרָהָם אָבִינוּ לְתַלְמִידָיו שֶׁל בִּלְעָם הָרָשָׁע. תַּלְמִידָיו שֶׁל אַבְרָהָם אָבִינוּ, אוֹכְלִין בָּעוֹלָם {סב} הַזֶּה וְנוֹחֲלִין בָּעוֹלָם הַבָּא, שֶׁנֶּאֱמַר (משלי ח), לְהַנְחִיל אֹהֲבַי יֵשׁ, וְאֹצְרֹתֵיהֶם אֲמַלֵּא. אֲבָל תַּלְמִידָיו שֶׁל בִּלְעָם הָרָשָׁע יוֹרְשִׁין גֵּיהִנָּם {סג} וְיוֹרְדִין לִבְאֵר שַׁחַת, שֶׁנֶּאֱמַר (תהלים נה), וְאַתָּה אֱלֹהִים תּוֹרִידֵם לִבְאֵר שַׁחַת, אַנְשֵׁי דָמִים וּמִרְמָה לֹא יֶחֱצוּ יְמֵיהֶם, וַאֲנִי אֶבְטַח בָּךְ:
<b style="color: gray;">רע"ב</b> <b>מתלמידיו של אברהם אבינו</b>. למד ממנו והולך בדרכיו: <b>עין טובה</b>. מסתפק במה שיש לו ואינו חומד ממון אחרים. שכן מצינו באברהם שאמר למלך סדום (בראשית י''ד) אם מחוט ועד שרוך נעל ואם אקח מכל אשר לך: <b>ורוח נמוכה</b>. ענוה יתירה. וכן מצינו אברהם אומר (שם י''ח) ואנכי עפר ואפר: <b>ונפש שפלה</b>. זהירות והפרישה מן התאוות. ומצינו זה באברהם, דכתיב (שם י''ב) הנה נא ידעתי כי אשה יפת מראה את, שעד עכשיו לא הכיר בה מרוב צניעות. ובבלעם אשכחן עין רעה, שהיה יודע שהיה רע בעיני המקום שילך אצל בלק והיה הולך כדי ליטול שכר, דכתיב (במדבר כ''כ) אם יתן לי בלק מלא ביתו כסף וזהב: <b>ורוח גבוהה</b>. דאמר (שם כ''ד) נאם שומע אמרי אל ויודע דעת עליון: <b>ונפש רחבה</b>. שאם לא היה רב התאוה לא היה יועץ להפקיר בנות מואב לזנות {סא}. ואמרו חכמים [סנהדרין ק''ה ע''א] בלעם בועל אתונו היה: <b>להנחיל אוהבי יש</b>. אברהם אקרי אוהב, דכתיב (ישעיה מ''א) זרע אברהם אוהבי. יש, בעוה''ב. ואוצרותיהם אמלא, בעוה''ז: <b>אנשי דמים</b>. בלעם איקרי איש דמים, שהפיל בעצתו עשרים וארבעה אלפים מישראל {סד}:
<b style="color: gray;">תוי"ט</b>
{סא} <b>שמצות</b> בני אדם אינם רק לפי דעתם. כי הטובים לא יצוו ברע. אבל יזהירו ממנו. והכתוב אומר הן הנה היו לבני ישראל בדבר בלעם. הר''מ: {סב} <b>בעוה''ז</b>. זה על דרך יגיע כפיך כי תאכל אשריך בעוה''ז, כפירש''י בריש פרק ד'. דאי לא תימא הכי, הרי כמה מתלמידיו של אאע''ה הרעבים וצמאים בעוה''ז אלא לפי שהם מסתפקין ואינם צריכים לבריות נקראו אוכלים בעוה''ז. ועוד יש לומר ששורת הדין הוא אומר, אבל אל דעות ה' ולו נתכנו עלילות להנחילו יותר שכר בעוה''ב: {סג} <b>יורשין</b> גיהנם. בעוה''ז. כדאמר [יומא דף ע''ב]. לא תירתו תרתי גיהנם. מר''ש: {סד} <b>והוא</b> ג''כ איש מרמה בעשותו תחבולות לפעולות הרע. הר''מ:
<h3>פרק ה - משנה כ</h3>
יְהוּדָה בֶן תֵּימָא אוֹמֵר, הֱוֵי עַז כַּנָּמֵר, וְקַל כַּנֶּשֶׁר, וְרָץ כַּצְּבִי, וְגִבּוֹר כָּאֲרִי לַעֲשׂוֹת רְצוֹן אָבִיךָ שֶׁבַּשָּׁמָיִם. הוּא הָיָה אוֹמֵר, עַז פָּנִים לְגֵיהִנָּם {סה}, ובשֶׁת פָּנִים לְגַן עֵדֶן {סז}. יְהִי רָצוֹן מִלְּפָנֶיךָ יְיָ אֱלֹהֵינוּ שֶׁתִּבְנֶה עִירְךָ בִּמְהֵרָה בְיָמֵינוּ וְתֵן חֶלְקֵנוּ בְּתוֹרָתֶךָ:
<b style="color: gray;">רע"ב</b> <b>עז כנמר</b>. הנמר הזה נולד מן חזיר היער והלביאה, כי בעת יחם האריות הלביאה מכנסת ראשה בסבכי היער ונוהמת ותובעת את הזכר, והחזיר שומע קולה ורובעה, ונמר יוצא מבין שניהן. ולפי שהוא ממזר הוא עז פנים, אע''פ שאין בו גבורה כל כך. אף אתה הוי עז ולא תתבייש לשאול מרבך מה שלא הבנת, כאותה ששנינו לא הביישן למד: <b>וקל כנשר, לחזור אחר תלמודך, ולא תיגע</b>. כדכתיב (שם מ') יעלו אבר כנשרים ירוצו ולא ייגעו: <b>ורץ כצבי</b>. לרדוף אחר המצות: <b>וגבור כארי</b>. לכבוש את יצרך מן העבירות: <b>עז פנים</b>. לפי שהעזות ניכר בפנים כדכתיב (משלי כ''א) העז איש רשע בפניו {סו}, לפיכך נקרא עז פנים: <b>שתבנה עירך במהרה בימינו</b>. כלומר, כשם שחוננתנו זאת המדה, שסימן לזרע אברהם ביישנים רחמנים וגומלי חסדים [יבמות ע''ט ע''א], כן יהי רצון שתבנה עירך וכו':
<b style="color: gray;">תוי"ט</b>
{סה} <b>עז</b> פנים לגיהנם. שמעיז פניו שלא לעשות רצון אביו שבשמים: {סו} <b>ונאמר</b> ישובו רשעים לשאולה: {סז} <b>ובושת</b> פנים לגן עדן. כמ''ש חז''ל כל אדם שיש לו בושת פנים לא במהרה הוא חוטא. כדכתיב ובעבור תהיה יראתו על פניכם לבלתי תחטאו. מד''ש:
<h3>פרק ה - משנה כא</h3>
הוּא הָיָה אוֹמֵר, בֶּן חָמֵשׁ שָׁנִים לַמִּקְרָא, בֶּן עֶשֶׂר לַמִּשְׁנָה, בֶּן שְׁלשׁ עֶשְׂרֵה לַמִּצְוֹת, בֶּן חֲמֵשׁ עֶשְׂרֵה לַתַּלְמוּד, בֶּן שְׁמוֹנֶה עֶשְׂרֵה לַחֻפָּה, בּן עֶשְׂרִים לִרְדּוֹף, בֶּן שְׁלשִׁים לַכֹּחַ, בֶּן אַרְבָּעִים לַבִּינָה, בֶּן חֲמִשִּׁים לָעֵצָה, בֶּן שִׁשִּׁים לַזִקְנָה {עב}, בֶּן שִׁבְעִים לַשֵּׂיבָה, בֶּן שְׁמוֹנִים לַגְּבוּרָה, בֶּן תִּשְׁעִים לָשׁוּחַ, בֶּן מֵאָה כְּאִלּוּ מֵת וְעָבַר וּבָטֵל מִן הָעוֹלָם:
<b style="color: gray;">רע"ב</b> <b>בן חמש שנים למקרא</b>. מערלה ילפינן, דכתיב (ויקרא י''ט) שלש שנים יהיה לכם ערלים וגו' ובשנה הרביעית יהיה כל פריו קודש הלולים, שאביו מלמדו צורת האותיות והיכר הנקודות. ובשנה החמישית תאכלו את פריו להוסיף לכם תבואתו, מכאן ואילך ספי ליה כתורא: <b>בן עשר למשנה</b>. שלומד מקרא חמש שנים, וחמש שנים משנה, וחמש שנים גמרא. דאמר מר [חולין כ''י ע''א] כל תלמיד שלא ראה סימן יפה במשנתו חמש שנים שוב אינו רואה, דכתיב (במדבר ח') זאת אשר ללוים מבן חמש ועשרים שנה ומעלה יבא לצבוא צבא, שבא ולומד הלכות עבודה חמש שנים, ובן שלשים עובד: <b>בן שלש עשרה למצות</b>. דכתיב (שם ה') איש או אשה כי יעשו מכל חטאת האדם, וגבי שכם כתיב (בראשית ל''ד) ויקחו שני בני יעקב שמעון ולוי אחי דינה איש חרבו. ולוי באותו פרק בן שלשה עשר שנה היה {סח}, וקרי ליה איש: <b>בן שמונה עשרה לחופה</b>. י''ט אדם כתובים בפרשת בראשית מן ויאמר אלהים נעשה אדם עד ויבן ה' אלהים את הצלע, חד לגופיה, פשו ליה שמונה עשר לדרשא {סט}: <b>בן עשרים לרדוף</b>. אחר מזונותיו. לאחר שלמד מקרא משנה וגמרא ונשא אשה והוליד בנים, צריך הוא לחזור ולבקש אחר מזונות. פירוש אחר, בן עשרים לרדוף אותו מן השמים ולהענישו על מעשיו, שאין ב''ד של מעלה מענישין פחות מבן עשרים {ע}: <b>בן שלשים לכח</b>. שהלוים היו מקימים את המשכן ומפרקין וטוענין את העגלות ונושאין בכתף מבן שלשים שנה ומעלה: <b>בן ארבעים לבינה</b>. שלאחו. ארבעים שנה שהיו ישראל במדבר אמר להם משה (דברים כ''ט) ולא נתן ה' לכם לב לדעת ועינים לראות ואזנים לשמוע עד היום הזה {עא}: <b>בן חמשים לעצה</b>. שנאמר בלוים (במדבר ח') ומבן חמשים שנה ישוב מצבא העבודה ולא יעבוד עוד ושרת את אחיו וגו''ומהו השירות, שיתן להם עצה: <b>בן ששים לזקנה</b>. דכתיב (איוב ה') תבא בכלח אלי קבר. בכל''ח בגימטריא ששים: <b>בן שבעים לשיבה</b>. דכתיב בדוד (דברי הימים א כ''ט) וימת בשיבה טובה, וימי חייו היו שבעים שנה: <b>בן שמונים לגבורות</b>. דכתיב (תהלים צ') ואם בגבורות שמונים שנה: <b>בן תש ים לשוח</b>. הולך שחוח וכפוף. ויש אומרים, לשון שוחה עמוקה:
<b style="color: gray;">תוי"ט</b>
{סח} <b>כשתחשוב</b> י''ג שנה שעשה יעקב עם לבן אחר שנשא את לאה וילדה לו אחר ב' שנים בקירוב שעלו בהריון לשלשה האחימ. ראוכן שמעון ולוי לחשבון ז' חדשים לכל אחד. נמצא לוי בן י''א שנה כשיצאו משם הוסיף. עליהם ו' חדשים שעשה בדרך וי''ח חדשים שעשה בסוכות קיץ וחורף וקיץ שהם ב' שנים הרי לוי בן י''ג שנה בלכתם לשכם. ונקרא איש. רש''י. ובחומש פרשת וישב בפסוק ויתאבל שפירש''י ששה חדשים בבית אל שהוא אחר מעשה שכם, לא דייק: {סט} <b>לא</b> נמצא רק ט''ז. ובפירש''י די''ח פעמים כתיב אדם, עד כי מאיש לוקחה זאת. וצ''ל דאיש נמי מן המנין: {ע} <b>במד''ר</b> פרשת קרח. ונ''ל מדאשכחן במתי מדבר שלא נענשו בפחות מבן כ': {עא} <b>גמרא</b>. ונ''ל דר''ל דישראל בשעת מ''ת גרים היו וגר כקטן שנולד דמי. ועתוי''ט: {עב} <b>בישישים</b> חכמה נוטריקון בן ששים. ריטב''א. ואף לגירסתנו זקן זה שקנה חכמה. מד''ש. ועתוי''ט:
<h3>פרק ה - משנה כב</h3>
בֶּן בַּג בַּג {עג} אוֹמֵר, הֲפָךְ בָּהּ וַהֲפָךְ בָּהּ {עה}, דְּכֹלָּא בָהּ. ובָהּ תֶּחֱזֵי {עו}, וְסִיב וּבְלֵה בַהּ, וּמִנַּהּ לָא תְזוּעַ, שֶׁאֵין לְךָ מִדָּה טוֹבָה הֵימֶנָּה {עז}:
<b style="color: gray;">רע"ב</b> <b>הפוך בה והפוך בה</b>. בתורה {עד}: <b>דכולה בה</b>. שהכל תמצא בה: <b>וסיב ובלה בה</b>. גם עד זקנה ושיבה לא תעזבנה: ומינה לא תזוע שלא תאמר למדתי חכמת ישראל אלך ואלמוד חכמת יונית, שאין מותר ללמוד חכמת יונית אלא במקום שאסור להרהר בדברי תורה, כגון בבית המרחץ או בבית הכסא. ששאלו את ר' יהושע מהו ללמד אדם את בנו חכמת יונית, אמר להם ילמדנו בשעה שאינו לא יום ולא לילה, דהא כתיב והגית בו יומם ולילה:
<b style="color: gray;">תוי"ט</b>
{עג} <b>בן</b> בג בג. יש לפרש שלא האריך ימים. וכן בן הא הא. והרשב''ם פירש שגרים היו. והם בני אברהם ושרה שנתוספו ה' על שמותם וכל הגרים בניהם נקראו. ובג גימטריא ה'. וקראם זה משונה מזה כדי להכיר בין זה לזה. מד''ש: {עד} <b>ולפי</b> שד''ת הן צורך גדול לבני אדם. היה אומר בלשון ארמי שהיו הכל מכירין בו כשעלו מבבל. מר''ש. ועתוי''ט: {עה} <b>והפוך</b>. כפל לשון לחזק ולהורות על התמידות וההפלגה. וענין ההפוך עצמה הוא חזרת הלמוד: {עו} <b>תחזי</b>. ר''ל האמת. פירוש, ותראה האמת בעין השכל. כתרגום וירא, וחזא. ועתוי''ט: {עז} <b>טובה</b> הימנה. שלא תאמר שבלמוד חכמת יונית בהכרח אלמד מהם מדיניות והנהגה ומדות טובות, להכי קאמר שאין לך מדה טובה הימנה, כי כל המדות טובות ערוכות בכל ושמורות בה. מד''ש:
<h3>פרק ה - משנה כג</h3>
בֶּן הֵא הֵא אוֹמֵר, לְפוּם צַעֲרָא אַגְרָא:
<b style="color: gray;">רע"ב</b> <b>לפום צערא אגרא</b>. כפי רוב הצער שאתה סובל בלמוד התורה ועשיית המצוה, יהיה שכרך {עח} מרובה:
<b style="color: gray;">תוי"ט</b>
{עח} <b>וזה</b> בשכר הצער והטורח עצמו, שאם הוא מרובה שכרו מרובה. אבל שכר מצות עצמן אי אתה יודע מתן שכרן. כדתנן בריש פ''ב. ד''ח:
<h2>פרק ו</h2>
<h3>פרק ו - משנה א</h3>
<br/><b>מכאן ואילך תוספת לפרקי אבות מתנא דבי אליהו זוטא וממסכת כלה רבתי</b><br/><br/>שָׁנוּ חֲכָמִים בִּלְשׁוֹן הַמִּשְׁנָה, בָּרוּךְ שֶׁבָּחַר בָּהֶם וּבְמִשְׁנָתָם:
<b style="color: gray;">רע"ב</b> <b><br/><big>מכאן ואילך פירוש רש''י זצוק''ל</big>: <br/><br/> שנו חכמים בלשון המשנה</b>. כלומר, ברייתא היא ובלשון המשנה היא שנויה, אבל אינה משנה. ומה שנו, רבי מאיר אומר וכו', ולפי שעד עכשיו כל הפרקים משנה, לפיכך הוצרך להודיע שמכאן ואילך ברייתא היא, ומתוך שהללו דברי הגדה הן ומספרות בעסק תלמוד תורה, נהגו לאמרן בבית הכנסת עם שאר פרקים הללו של מסכת אבות:
<b style="color: gray;">רע"ב</b> <b>זוכה לדברים הרבה</b>. להיות צדיק וחסיד כדלקמן: <b>כדאי הוא לו</b>. כלומר שנברא בשבילו, וכן הוא אומר [קהלת י''ב] כי זה כל האדם: <b>נקרא ריע</b>. [תהלים קל''ט] ולי מה יקרו רעיך אל: <b>אהוב</b>. [שם קכ''ב] ישליו אוהביך, ואומר [שם קי''ט] שלום רב לאוהבי תורתך: <b>אוהב את המקום</b>. שעושה מאהבה: <b>אוהב את הבריות</b>. שמקרבן ומלמדן וגומלן טוב: <b>ומלבשתו</b>. התורה: <b>ומכשרתו להיות צדיק</b>. הולך בתומו ואינו עושה עולה, אלא מצדיק דרכיו בקו ובהכרעת משפט: <b>חסיד</b>. עושה לפנים משורת הדין: <b>ישר</b>. עושה יושר, ועדיף מצדיק: <b>ונהנין ממנו עצה ותושיה שנאמר לי עצה ותושיה</b>. דלעיל מהאי קרא כתיב, ה' קנני ראשית דרכו, וסמיך ליה, לי עצה ותושיה, כלומר עצה וגבורה ובינה אני ללומדי, להיות לבני אדם לעזר. תושיה, לוטיי''ר בלע''ז, ענין גאוה וגדולה: <b>ונותנין לו [מלכות וממשלה] וחקור דין</b>. שעומק הדין פתוח לפניו: <b>ומגלין לו רזי תורה</b>. מן השמים, הכי גרסינן: <b>והוי צנוע וארך רוח</b>. הוי צנוע וארך אפים, מתוך עסק התורה יהא קשה לכעוס, דכל הכועס אפילו תורתו כמשה רבינו עליו השלום משתכחת הימנו: <b>מוחל על עלבונו</b>. מעביר על מדותיו מרוב ענוה:
<h3>פרק ו - משנה א</h3>
רַבִּי מֵאִיר אוֹמֵר כָּל הָעוֹסֵק בַּתּוֹרָה לִשְׁמָהּ, זוֹכֶה לִדְבָרִים הַרְבֵּה, וְלֹא עוֹד אֶלָּא שֶׁכָּל הָעוֹלָם כֻּלּוֹ כְּדַאי הוּא לוֹ, נִקְרָא רֵעַ, אָהוּב, אוֹהֵב אֶת הַמָּקוֹם, אוֹהֵב אֶת הַבְּרִיּוֹת, מְשַׂמֵּחַ אֶת הַמָּקוֹם, מְשַׂמֵּחַ אֶת הַבְּרִיּוֹת, וּמַלְבַּשְׁתּוֹ עֲנָוָה וְיִרְאָה, וּמַכְשַׁרְתּוֹ לִהְיוֹת צַדִּיק חָסִיד יָשָׁר וְנֶאֱמָן, וּמְרַחַקְתּוֹ מִן הַחֵטְא, וּמְקָרַבְתּוֹ לִידֵי זְכוּת, וְנֶהֱנִין מִמֶּנּוּ עֵצָה וְתוּשִׁיָּה בִּינָה וּגְבוּרָה, שֶׁנֶּאֱמַר (משלי ח) לִי עֵצָה וְתוּשִׁיָּה אֲנִי בִינָה לִי גְבוּרָה, וְנוֹתֶנֶת לוֹ מַלְכוּת וּמֶמְשָׁלָה וְחִקּוּר דִּין, וּמְגַלִּין לוֹ רָזֵי תוֹרָה, וְנַעֲשֶׂה כְּמַעְיָן הַמִּתְגַּבֵּר וּכְנָהָר שֶׁאֵינוֹ פּוֹסֵק, וְהוֶֹה צָנוּע וְאֶרֶךְ רוּחַ, וּמוֹחֵל עַל עֶלְבּוֹנוֹ, וּמְגַדַּלְתּוֹ וּמְרוֹמַמְתּוֹ עַל כָּל הַמַּעֲשִׂים:
<h3>פרק ו - משנה ב</h3>
אָמַר רַבִּי יְהוֹשֻׁעַ בֶּן לֵוִי, בְּכָל יוֹם וָיוֹם בַּת קוֹל יוֹצֵאת מֵהַר חוֹרֵב וּמַכְרֶזֶת וְאוֹמֶרֶת אוֹי לָהֶם לַבְּרִיּוֹת מֵעֶלְבּוֹנָהּ שֶׁל תּוֹרָה שֶׁכָּל מִי שֶׁאֵינוֹ עוֹסֵק בַּתּוֹרָה נִקְרָא נָזוּף, שֶׁנֶּאֱמַר (שם יא) נֶזֶם זָהָב בְּאַף חֲזִיר אִשָּׁה יָפָה וְסָרַת טָעַם, וְאוֹמֵר (שמות לב), וְהַלֻּחֹת מַעֲשֵׂה אֱלֹהִים הֵמָּה וְהַמִּכְתָּב מִכְתַּב אֱלֹהִים הוּא חָרוּת עַל הַלֻּחֹת, אַל תִּקְרָא חָרוּת אֶלָּא חֵרוּת, שֶׁאֵין לְךָ בֶּן חוֹרִין אֶלָּא מִי שֶׁעוֹסֵק בְּתַלְמוּד תּוֹרָה, וְכָל מִי שֶׁעוֹסֵק בְּתַלְמוּד תּוֹרָה הֲרֵי זֶה מִתְעַלֶּה, שֶׁנֶּאֱמַר (במדבר כא) וּמִמַּתָּנָה נַחֲלִיאֵל וּמִנַּחֲלִיאֵל בָּמוֹת:
<b style="color: gray;">רע"ב</b> <b>מעלבונה של תורה</b>. מעלבון שעולבין את התורה, שהיא עלובה על שאין לה עוסקין: <b>נזוף</b>. מנודה, כמו [בראשית ל''ז] ויגער בו אביו, מתרגמינן ונזף ביה אבוהי: <b>נזם זהב באף חזיר</b>. שאינו משמרו אלא הולך ונובר באשפה וממאיס, כן תלמיד חכם שחסר מטעמים של תורה הוא מאוס כמנודה הזה: <b>שאין לך בן חורין</b>. לפי שבני אדם מכבדין ומשמשין לפניו, ומי שאינו עוסק בה מתרחקין ממנו אלמא כמנודה הוא: <b>וממתנה נחליאל</b>. למעלה מן הפסוק הזה כתיב, וממדבר מתנה וממתנה נחליאל, [עירובין נ''ד. נדרים נ''ה], כיון שניתנה להם תורה במתנה, נחלו אל, כלומר הביאם בחלקו, וכיון שחלקו אל, עולים לגדולה, שנאמר ומנחליאל במות:
<h3>פרק ו - משנה ג</h3>
הַלוֹמֵד מֵחֲבֵרוֹ פֶּרֶק אֶחָד אוֹ הֲלָכָה אֶחָת אוֹ פָּסוּק אֶחָד אוֹ דִבּוּר אֶחָד אוֹ אֲפִילוּ אוֹת אֶחָת, צָרִיךְ לִנְהָג בּוֹ כָּבוֹד, שֶׁכֵּן מָצִינוּ בְּדָוִד מֶלֶךְ יִשְׂרָאֵל, שֶׁלֹּא לָמַד מֵאֲחִיתוֹפֶל אֶלָּא שְׁנֵי דְבָרִים בִּלְבָד, קְרָאוֹ רַבּוֹ אַלּוּפוֹ וּמְיֻדָּעוֹ, שֶׁנֶּאֱמַר (תהילים נה), וְאַתָּה אֱנוֹשׁ כְּעֶרְכִּי אַלּוּפִי וּמְיֻדָּעִי, וַהֲלֹא דְבָרִים קַל וָחוֹמֶר, וּמַה דָּוִד מֶלֶךְ יִשְׂרָאֵל שֶׁלֹּא לָמַד מֵאֲחִיתוֹפֶל אֶלָּא שְׁנֵי דְבָרִים בִּלְבָד קְרָאוֹ רַבּוֹ אַלּוּפוֹ וּמְיֻדָּעוֹ, הַלּוֹמֵד מֵחֲבֵרוֹ פֶּרֶק אֶחָד אוֹ הֲלָכָה אֶחָת אוֹ פָּסוּק אֶחָד אוֹ דִבּוּר אֶחָד אוֹ אֲפִילוּ אוֹת אֶחָת עַל אַחַת כַּמָּה וְכַמָּה שֶׁצָּרִיךְ לִנְהָג בּוֹ כָּבוֹד, וְאֵין כָּבוֹד אֶלָּא תוֹרָה, שֶׁנֶּאֱמַר (משלי ג) כָּבוֹד חֲכָמִים יִנְחָלוּ, (שם כח) וּתְמִימִים יִנְחֲלוּ טוֹב, וְאֵין טוֹב אֶלָּא תוֹרָה שֶׁנֶּאֱמַר (שם ד) כִּי לֶקַח טוֹב נָתַתִּי לָכֶם תּוֹרָתִי אַל תַּעֲזֹבוּ:
<b style="color: gray;">רע"ב</b> <b>או דבר אחד</b>. של טעם, דסמיך להאי קרא דואתה אנוש כערכי, סמיך אידך קרא, אשר יחדו נמתיק סוד. לפי שמצאו אחיתופל לדוד שהיה יושב יחידי ועוסק בתורה, אמר לו למה אתה לומד יחידי [ועיין ברכות ס''ג:], והלא כבר נאמר [ירמיה נ] חרב אל הבדים ונואלו, [חרב על תלמידי חכמים שיושבין בד בבד ועוסקין בתורה וכו']. שוב פעם אחרת מצאו שהיה נכנס לבית מדרשו בקומה זקופה, אמר לו, והלא כבר נאמר [ויקרא י''ט] ומקדשי תיראו, שצריך לו לאדם ליכנס שם במורא כדי שתהא אימת שמים עליו, וכן הוא אומר [תהלים נ''ה] בבית אלהים נהלך ברגש, לשון אימה ופחד. ויש אומרים [שהיה נכנס לבית מדרש יחידי, ואמר לו, בבית אלהים נהלך ברגש כתיב, שחייב אדם ליכנס שם בקבוץ עם], לפי שנאמר ברב עם הדרת מלך, [ורגש הוא לשון אסיפה, כמו למה רגשו גויים]: <b>ואתה אנוש כערכי</b>. חשוב כמותי: <b>מיודעי</b>. חכם שלי, כמו אנשים חכמים וידועים: <b>ומה דוד מלך ישראל</b>. עשאו לאחיתופל שהיה רשע ולא היה ראוי לכך, רב ואלוף בשביל שני דברים, אדם הדיוט הלמד מחבירו שאינו רשע, על אחת כמה וכמה: <b>ואין כבוד אלא תורה</b>. כלומר, אלא לתורה, ולאו אצריך לנהוג בו קאי, והכי קאמר, אין כבוד בא לו לאדם אלא על עסקי תורה: <b>כבוד חכמים ינחלו</b>. ולמה הן נוחלין כבוד, בשביל שהן לומדין את התורה ויורשין אותה כנחלה:
<h3>פרק ו - משנה ד</h3>
כַּךְ הִיא דַּרְכָּהּ שֶׁל תּוֹרָה, פַּת בַּמֶּלַח תֹּאכֵל וּמַיִם בַּמְּשׂוּרָה תִּשְׁתֶּה וְעַל הָאָרֶץ תִּישָׁן וְחַיֵּי צַעַר תִּחְיֶה וּבַתּוֹרָה אַתָּה עָמֵל, אִם אַתָּה עֹשֶׂה כֵּן, (תהלים קכח) אַשְׁרֶיךָ וְטוֹב לָךְ. אַשְׁרֶיךָ בָּעוֹלָם הַזֶּה וְטוֹב לָךְ לָעוֹלָם הַבָּא:
<b style="color: gray;">רע"ב</b> <b>פת במלח תאכל</b>. לא על העשיר הוא אומר שיעמוד בחיי צער כדי ללמוד תורה, אלא ה''ק אפילו אין לאדם אלא פת במלח וכו' ואין לו כר וכסת לישן. אלא על הארץ, אל ימנע מלעסוק בה, דסופו ללמוד אותה מעושר: <b>במשורה</b>. מדה קטנה:
<h3>פרק ו - משנה ה</h3>
אַל תְּבַקֵּשׁ גְּדֻלָּה לְעַצְמְךָ, וְאַל תַּחְמוֹד כָּבוֹד, יוֹתֵר מִלִּמּוּדֶךָ עֲשֵׂה, וְאַל תִּתְאַוֶּה לְשֻׁלְחָנָם שֶׁל שָׂרִים, שֶׁשֻּׁלְחָנְךָ גָּדוֹל מִשֻּׁלְחָנָם וְכִתְרְךָ גָּדוֹל מִכִּתְרָם, וְנֶאֱמָן הוּא בַּעַל מְלַאכְתְּךָ שֶׁיְּשַׁלֶּם לְךָ שְׂכַר פְּעֻלָּתֶךָ:
<b style="color: gray;">רע"ב</b> <b>אל תבקש גדולה</b>. לרדוף אחר השררה: <b>ואל תחמוד כבוד</b>. להתכבד בתורתך, שמתוך כך אתה נראה כמי שעושה שלא לשמה: <b>ששלחנך גדול משלחנם</b>. הוא שכר שתקבל על למודה של תורה: <b>(נ''א) יותר מלמודך</b>. יותר ממה שלמדת, עשה מעשים טובים וקיים מצות, כדאמרינן, כל שמעשיו מרובין מחכמתו, חכמתו מתקיימת:
<h3>פרק ו - משנה ו</h3>
גְּדוֹלָה תּוֹרָה יוֹתֵר מִן הַכְּהוּנָּה וּמִן הַמַּלְכוּת, שֶׁהַמַּלְכוּת נִקְנֵית בִּשְׁלֹשִׁים מַעֲלוֹת, וְהַכְּהֻנָּה בְּעֶשְׂרִים וְאַרְבַּע, וְהַתּוֹרָה נִקְנֵית בְּאַרְבָּעִים וּשְׁמוֹנֶה דְבָרִים, וְאֵלוּ הֵן, בְּתַלְמוּד, בִּשְׁמִיעַת הָאֹזֶן, בַּעֲרִיכַת שְׂפָתָיִם, בְּבִינַת הַלֵּב, בְּאֵימָה, בְּיִרְאָה, בַּעֲנָוָה, בְּשִׂמְחָה, בְּטָהֳרָה, בְּשִׁמּוּשׁ חֲכָמִים, בְּדִקְדּוּק חֲבֵרִים, בְּפִלְפּוּל הַתַּלְמִידִים, בְּיִשּׁוּב, בְּמִקְרָא, בְּמִשְׁנָה, בְּמִעוּט סְחוֹרָה, בְּמִעוּט דֶּרֶךְ אֶרֶץ, בְּמִעוּט תַּעֲנוּג, בְּמִעוּט שֵׁנָה, בְּמִעוּט שִׂיחָה, בְּמִעוּט שְׂחוֹק, בְּאֶרֶךְ אַפַּיִם, בְּלֵב טוֹב, בֶּאֱמוּנַת חֲכָמִים, בְּקַבָּלַת הַיִּסּוֹרִין, הַמַּכִּיר אֶת מְקוֹמוֹ, וְהַשָּׂמֵחַ בְּחֶלְקוֹ, וְהָעוֹשֶׂה סְיָג לִדְבָרָיו, וְאֵינוֹ מַחֲזִיק טוֹבָה לְעַצְמוֹ, אָהוּב, אוֹהֵב אֶת הַמָּקוֹם, אוֹהֵב אֶת הַבְּרִיּוֹת, אוֹהֵב אֶת הַצְּדָקוֹת, אוֹהֵב אֶת הַמֵּישָׁרִים, אוֹהֵב אֶת הַתּוֹכָחוֹת, וּמִתְרַחֵק מִן הַכָּבוֹד, וְלֹא מֵגִיס לִבּוֹ בְּתַלְמוּדוֹ, וְאֵינוֹ שָׂמֵחַ בְּהוֹרָאָה, נוֹשֵׂא בְעֹל עִם חֲבֵרוֹ, וּמַכְרִיעוֹ לְכַף זְכוּת, וּמַעֲמִידוֹ עַל הָאֱמֶת, וּמַעֲמִידוֹ עַל הַשָּׁלוֹם, וּמִתְיַשֵּׁב לִבּוֹ בְּתַלְמוּדוֹ, שׁוֹאֵל וּמֵשִׁיב שׁוֹמֵעַ וּמוֹסִיף, הַלּוֹמֵד עַל מְנָת לְלַמֵּד וְהַלּוֹמֵד עַל מְנָת לַעֲשׂוֹת, הַמַּחְכִּים אֶת רַבּוֹ, וְהַמְכַוֵּן אֶת שְׁמוּעָתוֹ, וְהָאוֹמֵר דָּבָר בְּשֵׁם אוֹמְרוֹ, הָא לָמַדְתָּ כָּל הָאוֹמֵר דָּבָר בְּשֵׁם אוֹמְרוֹ מֵבִיא גְאֻלָּה לָעוֹלָם, שֶׁנֶּאֱמַר (אסתר ב), וַתֹּאמֶר אֶסְתֵּר לַמֶּלֶךְ בְּשֵׁם מָרְדְּכָי:
<b style="color: gray;">רע"ב</b> <b>שהמלכות נקנית בשלשים מעלות</b>. אותן שכתובים בפרשת שמואל כשבקשו ישראל מלך, ואמר להם דעו כי כך וכך משפט המלך, וכשתחקור הם שלשים דברים עם אותן ששנויות בסנהדרין, מלך לא דן ולא דנין אותו וכו', ועשרים וארבע מתנות כהונה הן, עשר במקדש וארבע בירושלים ועשר בגבולין: <b>באימה ביראה</b>. שאין לבו גבוה עליו, שנאמר יום אשר עמדת לפני ה' אלהיך בחורב, ולכן בעלי קריין היו אסורין, שמתוך קלות ראשו של אדם והרהור לבו הוא בא לידי קרי: <b>בשמחה</b>. לפי שאין השכינה שורה מתוך צער, אלא מתוך שמחה: <b>בישוב</b>. גרסינן. פירוש, בישוב הדעת: <b>במיעוט סחורה</b>. דאמר מר [עירובין נ''ה, ושם איתא ר' יוחנן] לא תמצא תורה לא בסחרנים ולא בתגרנים: <b>במיעוט דרך ארץ</b>. שלא יהא מצוי עם בני אדם בשוק: <b>בקבלת היסוריז</b>. מקבל היסורין באהבה: <b>ומכריעו לכף זכות</b>. שדן את חבירו לזכות: <b>ומעמידו על האמת</b>. רודף אמת ושלום על הכל: <b>שומע</b>. כל מה שרבו אומר לו: <b>ומוסיף</b>. אבל לא לסתור את דברי רבו: <b>והמכוין את שמועתו</b>. כשהוא מורה הוראה, מכוין באותו ענין שאמר לו רבו, אבל אינו מוסיף דבר לומר שכך אמר לו רבו, אלא אם כן אמר לו רבו, נ''א בישוב. בישיבה, דמרבה ישיבה מרבה חכמה. דבר אחר, תרבות נודיטור''א בלע''ז: <b>בקבלת היסורין</b>. כדאמרינן בברכות, אשרי הגבר אשר תיסרנו יה, אימתי, בזמן שתורתך תלמדנו, שהקב''ה מביא יסורין של אהבה לעוסק בה, להרבות שכרו לעולם הבא: <b>בעריכת שפתים</b>. שאינו מגמגם בדברי תורה, אלא חותכן בלשון ומוציאן בפה, דאין דברי תורה מתקיימין אלא בהוצאת הפה, דכתיב כי חיים הם למוצאיהם, אל תקרי למוצאיהם, אלא למוציאיהם בפה: <b>באימה</b>. כדאמרינן [וגילו ברעדה, במקום שיש גילה שם תהא רעדה]: <b>בשמוש חכמים</b>. שדוחק ונכנס בכל מקום לשמוע דבריהן ולשמשן: <b>בדקדוק חברים</b>. לומד בחבורה: <b>ופלפול התלמידים</b>. שיפלפלו לפניו ויחכמוהו, כדאמרינן, ומתלמידי יותר מכולם: <b>המכיר את מקומו</b>. שעוסק בתורה כל שעה, דמתוך כך מתקיימת תורתו בידו, מקומו קרי לטעמים ולראיות שהוא מבין בהלכה, כדאמרינן בסנהדרין כשמלינין את הדין למחר, המחייב אומר מחייב אני במקומי, אותה ראיה ואותו טעם עצמו שאמרתי אמש, שלא מצאתי ראיה אחרת לזכות, וכן המזכה: <b>השמח בחלקו</b>. שאם דואג בעניינו, אינו מכוין בה: <b>סיג לדבריו</b>. שנימוקו עמו, ומביא אמתלאות להעמיד דברי רבו לבני אדם: <b>ואינו מחזיק טובה לעצמו</b>. שאינו נושא חן בלבו על עצמו על שהרבה תורה, שהרי לכך נוצר: <b>ואינו מגיס לבו בלמודו</b>. היינו שאינו מתגאה בפני הבריות: <b>תוכחות</b>. דכתיב, הוכח לחכם ויאהבך: <b>ומעמידו על האמת</b>. על בוריה של הלכה: <b>על השלום</b>. שאינו מיישב בדין, אלא עושה פשרה ברצון:
<h3>פרק ו - משנה ז</h3>
גְּדוֹלָה תוֹרָה שֶׁהִיא נוֹתֶנֶת חַיִּים לְעֹשֶׂיהָ בָּעוֹלָם הַזֶּה וּבָעוֹלָם הַבָּא, שֶׁנֶּאֱמַר (משלי ד), כִּי חַיִּים הֵם לְמוֹצְאֵיהֶם וּלְכָל בְּשָׂרוֹ מַרְפֵּא, וְאוֹמֵר (שם ג), רִפְאוּת תְּהִי לְשָׁרֶךָ וְשִׁקּוּי לְעַצְמוֹתֶיךָ, וְאוֹמֵר (שם), עֵץ חַיִּים הִיא לַמַּחֲזִיקִים בָּהּ וְתוֹמְכֶיהָ מְאֻשָּׁר, וְאוֹמֵר (שם א), כִּי לִוְיַת חֵן הֵם לְרֹאשֶׁךָ וַעֲנָקִים לְגַרְגְּרֹתֶיךָ, וְאוֹמֵר (שם ד), תִּתֵּן לְרֹאשְׁךָ לִוְיַת חֵן עֲטֶרֶת תִּפְאֶרֶת תְּמַגְּנֶךָּ, וְאוֹמֵר (שם ט), כִּי בִי יִרְבּוּ יָמֶיךָ וְיוֹסִיפוּ לְךָ שְׁנוֹת חַיִּים, וְאוֹמֵר (שם ג), אֹרֶךְ יָמִים בִּימִינָהּ בִּשְׂמֹאוֹלָהּ עֹשֶׁר וְכָבוֹד, וְאוֹמֵר (שם), כִּי אֹרֶךְ יָמִים וּשְׁנוֹת חַיִּים וְשָׁלוֹם יוֹסִיפוּ לָךְ וְאוֹמֵר (שם), דְּרָכֶיהָ דַּרְכֵי נוֹעַם וְכָל נְתִיבוֹתֶיהָ שָׁלוֹם:
<b style="color: gray;">רע"ב</b> <b>שהיא נותנת חיים לעושיה</b>. אוכל פירותיה בעוה''ז והקרן קיימת לו לעוה''ב: <b>כי חיים הם למוצאיהם</b>. אל תקרי למוצאיהם, אלא למוציאיהם בפה, בעולם הזה: <b>ואומר ושקוי לעצמותיך</b>. שיהא משקה עצמותיך בקבר: <b>ואומר עץ חיים היא למחזיקים בה</b>. בעולם הבא, ושמא תאמר לחיים הוא זוכה, אבל מי יאמר שיהיה זוכה לעושר, שהרי יש לך בני אדם הנידונין בעניות שהמות חביב להם מן החיים, לכך נאמר כי לוית חן הם לראשך וענקים לגרגרותיך. איזהו דבר המביא את האדם למצוא חן בעיני האנשים, הוי אומר זה ממון. ושמא תאמר, ממון יתנו לך אבל לא יהא מכובד בין האנשים, לכך נאמר עטרת תפארת תמגנך. ושמא תאמר, אפילו למד שלא לשמה זוכה לדברים הללו, לכך נאמר אורך ימים בימינה. למיימינים בה, [שבת ס''ג], שלומדים לשמה, יש לו אורך ימים וחיים ואין צריך לומר עושר וכבוד: <b>בשמאלה</b>. למשמאילים בה, עושר וכבוד יתנו לו, אבל לא חיים ארוכים, ושמא תאמר, לחיים ועושר זוכה אבל לא לשלום, לכך נאמר ושלום יוסיפו לך:
<h3>פרק ו - משנה ח</h3>
רַבִּי שִׁמְעוֹן בֶּן יְהוּדָה מִשּׁוּם רַבִּי שִׁמְעוֹן בֶּן יוֹחָאִי אוֹמֵר, הַנּוֹי וְהַכֹּחַ וְהָעוֹשֶׁר וְהַכָּבוֹד וְהַחָכְמָה וְהַזִּקְנָה וְהַשֵּׂיבָה וְהַבָּנִים, נָאֶה לַצַּדִּיקִים וְנָאֶה לָעוֹלָם, שֶׁנֶּאֱמַר (שם טז), עֲטֶרֶת תִּפְאֶרֶת שֵׂיבָה בְּדֶרֶךְ צְדָקָה תִּמָּצֵא. וְאוֹמֵר (שם כ), תִּפְאֶרֶת בַּחוּרִים כּוֹחָם וַהֲדַר זְקֵנִים שֵׂיבָה. וְאוֹמֵר (שם יד), עֲטֶרֶת חֲכָמִים עָשְׁרָם. וְאוֹמֵר (שם יז), עֲטֶרֶת זְקֵנִים בְּנֵי בָּנִים וְתִפְאֶרֶת בָּנִים אֲבוֹתָם. וְאוֹמֵר (ישעיה כד), וְחָפְרָה הַלְּבָנָה וּבוֹשָׁה הַחַמָּה, כִּי מָלַךְ יְהֹוָה צְבָאוֹת בְּהַר צִיּוֹן וּבִירוּשָׁלַיִם וְנֶגֶד זְקֵנָיו כָּבוֹד רַבִּי שִׁמְעוֹן בֶּן מְנַסְיָא אוֹמֵר, אֵלּוּ שֶׁבַע מִדּוֹת שֶׁמָּנוּ חֲכָמִים לַצַּדִּיקִים, כֻּלָּם נִתְקַיְּמוּ בְּרַבִּי וּבְבָנָיו:
<b style="color: gray;">רע"ב</b> <b>עטרת</b>. זה העושר: <b>תפארת</b>. זה הנוי: <b>והבנים</b>. ותפארת בנים אבותם: <b>והכח</b>. תפארת בחורים כחם: <b>והכבוד</b>. ונגד זקניו כבוד: <b>והחכמה</b>. דזקנים טובא איכא הכא, וחד מנייהו לזה שקנה חכמה:
<h3>פרק ו - משנה ט</h3>
אָמַר רַבִּי יוֹסֵי בֶּן קִסְמָא, פַּעַם אַחַת הָיִיתִי מְהַלֵּךְ בַּדֶּרֶךְ וּפָּגַע בִּי אָדָם אֶחָד, וְנָתַן לִי שָׁלוֹם, וְהֶחֱזַרְתִּי לוֹ שָׁלוֹם, אָמַר לִי, רַבִּי מֵאֵיזֶה מָקוֹם אָתָּה, אָמַרְתִּי לוֹ, מֵעִיר גְּדוֹלָה שֶׁל חֲכָמִים וְשֶׁל סוֹפְרִים אָנִי, אָמַר לִי, רַבִּי רְצוֹנְךָ שֶׁתָּדוּר עִמָּנוּ בִּמְקוֹמֵנוּ וַאֲנִי אֶתֵּן לְךָ אֶלֶף אֲלָפִים דִּנְרֵי זָהָב וַאֲבָנִים טוֹבוֹת וּמַרְגָּלִיּוֹת, אָמַרְתִּי לוֹ אִם אַתָּה נוֹתֵן לִי כָּל כֶּסֶף וְזָהָב וַאֲבָנִים טוֹבוֹת וּמַרְגָּלִיּוֹת שֶׁבָּעוֹלָם, אֵינִי דָר אֶלָּא בִּמְקוֹם תּוֹרָה, וְכֵן כָּתוּב בְּסֵפֶר תְּהִלִּים עַל יְדֵי דָוִד מֶלֶךְ יִשְׂרָאֵל, טוֹב לִי תּוֹרַת פִּיךָ מֵאַלְפֵי זָהָב וָכָסֶף, וְלֹא עוֹד, אֶלָּא שֶׁבִּשְׁעַת פְּטִירָתוֹ שֶׁל אָדָם אֵין מְלַוִין לוֹ לְאָדָם לֹא כֶסֶף וְלֹא זָהָב וְלֹא אֲבָנִים טוֹבוֹת וּמַרְגָּלִיּוֹת, אֶלָּא תּוֹרָה וּמַעֲשִׂים טוֹבִים בִּלְבָד, שֶׁנֶּאֱמַר (משלי ו),
בְּהִתְהַלֶּכְךָ תַּנְחֶה אוֹתָךְ בְּשָׁכְבְּךָ תִּשְׁמוֹר עָלֶיךָ וַהֲקִיצוֹתָ הִיא תְשִׂיחֶךָ, בְּהִתְהַלֶּכְךָ תַּנְחֶה אֹתָךְ, בָּעוֹלָם הַזֶּה, בְּשָׁכְבְּךָ תִּשְׁמוֹר עָלֶיךָ, בַּקָּבֶר. וַהֲקִיצוֹתָ הִיא תְשִׂיחֶךָ לָעוֹלָם טוְכֵן כָּתוּב בְּסֵפֶר תְּהִלִּים עַל יְדֵי דָוִד מֶלֶךְ יִשְׂרָאֵל (תהלים קיט), טוֹב לִי תּוֹרַת פִּיךָ מֵאַלְפֵי זָהָב וָכָסֶף. וְאוֹמֵר (חגי ב), לִי הַכֶּסֶף וְלִי הַזָּהָב נְאֻם יְהֹוָה צְבָאוֹת:
<b style="color: gray;">רע"ב</b> <b>לי הכסף ולי הזהב</b>. פירוש, לשבחו ולכבודו, שנאמר מלא כל הארץ כבודו:
<h3>פרק ו - משנה י</h3>
חֲמִשָׁה קִנְיָנִים קָנָה לוֹ הַקָּדוֹשׁ בָּרוּךְ הוּא בָּעוֹלָמוֹ, וְאֵלּוּ הֵן, תּוֹרָה קִנְיָן אֶחָד, שָׁמַיִם וָאָרֶץ קִנְיָן אֶחָד, אַבְרָהָם קִנְיָן אֶחָד, יִשְׂרָאֵל קִנְיָן אֶחָד, בֵּית הַמִּקְדָּשׁ קִנְיָן אֶחָד. תּוֹרָה מִנַּיִן, דִּכְתִיב (משלי ח), יְהֹוָה קָנָנִי רֵאשִׁית דַּרְכּוֹ קֶדֶם מִפְעָלָיו מֵאָז, שָׁמַיִם וָאָרֶץ מִנַּיִן, דִּכְתִיב (ישעיה סו), כֹּה אָמַר יְהֹוָה הַשָּׁמַיִם כִּסְאִי וְהָאָרֶץ הֲדֹם רַגְלָי אֵי זֶה בַיִת אֲשֶׁר תִּבְנוּ לִי וְאֵי זֶה מָקוֹם מְנוּחָתִי. וְאוֹמֵר (תהלים קד), מָה רַבּוּ מַעֲשֶׂיךָ יְהֹוָה כֻּלָּם בְּחָכְמָה עָשִׂיתָ מָלְאָה הָאָרֶץ קִנְיָנֶךָ. אַבְרָהָם מִנַּיִן, דִּכְתִיב (בראשית יד), וַיְבָרְכֵהוּ וַיֹּאמַר בָּרוּךְ אַבְרָם לְאֵל עֶלְיוֹן קוֹנֶה שָׁמַיִם וָאָרֶץ. יִשְׂרָאֵל מִנַּיִן, דִּכְתִיב (שמות טו), עַד יַעֲבֹר עַמְּךָ יְהֹוָה עַד יַעֲבוֹר עַם זוּ קָנִיתָ, וְאוֹמֵר (תהלים טז), לִקְדוֹשִׁים אֲשֶׁר בָּאָרֶץ הֵמָּה וְאַדִּירֵי כָּל חֶפְצִי בָם, בֵּית הַמִּקְדָּשׁ מִנַּיִן, דִּכְתִיב (שמות טו), מָכוֹן לְשִׁבְתְּךָ פָּעַלְתָּ יְהֹוָה מִקְּדָשׁ אֲדֹנָי כּוֹנְנוּ יָדֶיךָ. וְאוֹמֵר (תהלים עח), וַיְבִיאֵם אֶל גְּבוּל קָדְשׁוֹ הַר זֶה קָנְתָה יְמִינוֹ:
<b style="color: gray;">רע"ב</b> <b>חמשה קנינים קנה הקב''ה וכו': ה' קנני ראשית דרכו</b>. שבריאתה קודם העולם, מפני שכשעלה במחשבה לפניו לברוא את עולמו [אמר יתקיים] העולם בשביל התורה: <b>שמים וארץ קנין אחד</b>. שהם עמודים של עולם, שנאמר כה אמר ה' השמים כסאי והארץ הדום יגלי, נאמר כאן ארץ, ונאמר להלן ארץ שנאמר מלאה הארץ קנינך, מה להלן שמים וארץ, אף כאן שמים וארץ, וכתיב קנינך וכו': <b>אברהם קנין אחד מנין</b>. שבראו הקב''ה לכך, להיות קנינו של עולם ויתקיים בשבילו, שנאמר ויברכהו ויאמר ברוך אברם לאל עליון, ולמה, בשביל שהוא קונה שמים וארץ, שבשבילו העולם מתקיים, לפי שהוא קירב את הבריות תחת כנפי השכינה והחזירן למוטב ואמר להן דברים הנזכרין: <b>ישראל קנין אחד</b>. שנאמר עם זו קנית, ומנין שהעולם מתקיים בשבילן, שנאמר לקדושים אשר בארץ המה ואדירי כל חפצי בם, שהם עיקר אדירים של ארץ: <b>מקדש ה' כוננו ידיך</b>. עדיין לא מצינו קנין, אלא מפני שנאמר כאן מקדש, ולהלן הוא אומר ויביאם אל גבול קדשו הר זה קנתה ימינו, מה כאן מקדש בקנין, אף להלן מקדש בקנין, וכמה גמגום יש בדבר, ולפי הענין נראה בעיני שהברייתא לא נכתבה כתקנה, שהרי במס' פסחים בפרק האשה, לא שנינו אלא תורה ושמים וארץ וישראל, ומביא ראיה לשמים וארץ מאותו הפסוק שנאמר באברהם קונה שמים וארץ:
<h3>פרק ו - משנה יא</h3>
כָּל מַה שֶּׁבָּרָא הַקָּדוֹשׁ בָּרוּךְ הוּא בְּעוֹלָמוֹ, לֹא בְרָאוֹ אֶלָּא לִכְבוֹדוֹ, שֶׁנֶּאֱמַר (ישעיה מג), כֹּל הַנִּקְרָא בִשְׁמִי וְלִכְבוֹדִי בְּרָאתִיו יְצַרְתִּיו אַף עֲשִׂיתִיו, וְאוֹמֵר (שמות טו), יְהֹוָה יִמְלֹךְ לְעֹלָם וָעֶד: רַבִּי חֲנַנְיָא בֶּן עֲקַשְׁיָא אוֹמֵר, רָצָה הַקָּדוֹשׁ בָּרוּךְ הוּא לְזַכּוֹת אֶת יִשְׂרָאֵל, לְפִיכָךְ הִרְבָּה לָהֶם תּוֹרָה וּמִצְוֹת, שֶׁנֶּאֱמַר יְהֹוָה חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר:
<b style="color: gray;">רע"ב</b> <b>אלא לכבודו</b>. לשבחו: <b>רבי חנניא בן עקשיא אומר וכו'</b>. לא אמר למילתיה גבי מס' אבות, אלא במס' מכות באלו הן הלוקין, ולפי שיש בה סיום נאה, נהגו כל העם לאמרה בסוף כל פרק ופרק, לפי שאין אומרים קדיש על המשנה אלא על האגדה, דאמר מר [סוטה מ''ט] [עולם אמאי קא מיקיים, אקדושה דסידרא] ויהא שמיה רבא דאגדתא, ונקראו אלו פרקי אבות. מפני שנסדרו הנה דברי אבות הראשונים שקבלו את התורה זה מזה, כגון משה ויהושע והזקנים זה מזה, עד אנשי כנסת הגדולה ושמאי והלל ורבן יוחנן בן זכאי ותלמידיו, והודיענו רבי איך היו מעשיהם נכונים והיו מזהירים לאנשי דורם ומדריכים אותם בדרך ישרה, כמו כן ראוי לכל חכם להזהיר את בני דורו ולהודיעם דרך ישרה:
<h1>משנה - נדרים</h1>

<h2>פרק א</h2>
<h3>פרק א - משנה א</h3>
כָּל כִּנּוּיֵי נְדָרִים כַּנְּדָרִים, וַחֲרָמִים {א} כַּחֲרָמִים, וּשְׁבוּעוֹת כַּשְּׁבוּעוֹת, וּנְזִירוּת כַּנְּזִירוּת. הָאוֹמֵר לַחֲבֵּרוֹ, מֻדְּרַנִי מִמָּךְ, מֻפְרְשַׁנִי מִמָּךְ, מְרֻחֲקַנִי מִמָּךְ, שֶׁאֵינִי אוֹכֵל {ג} לָךְ {ד}, שֶׁאֵינִי טוֹעֵם לָךְ, אָסוּר. מְנֻדֶּה {ה} אֲנִי לָךְ, רַבִּי עֲקִיבָא הָיָה חוֹכֵךְ בָּזֶה לְהַחְמִיר {ו} כְּנִדְרֵי רְשָׁעִים, נָדַר בְּנָזִיר וּבְקָרְבָּן וּבִשְׁבוּעָה. כְּנִדְרֵי כְשֵׁרִים, לֹא אָמַר כְּלוּם. כְּנִדְבוֹתָם, נָדַר {י} בְּנָזִיר וּבְקָרְבָּן:
<b style="color: gray;">רע"ב</b> <b>כל כנויי נדרים כנדרים</b>. בגמרא מוקמינן דרישא דמתניתין חסורי מחסרא והכי קתני, כל ידות נדרים כנדרים, כל כנויי נדרים כנדרים. אלו הן ידות נדרים האומר לחבירו מודר אני ממך מופרש אני ממך וכו'. אלו הן כנויי נדרים קונם קונח קונס וכו'. ידות נדרים, כמו בית יד של כלי שאוחזין אותו בו, כך ידות נדרים שבהם הנדרים נאחזים. כנויי נדרים, כמו המכנה שם לחבירו [בבא מציעא נ''ח:], שאינו עיקרו של שם: <b>מודר אני ממך</b>. אם אמר אחד מלשונות הללו, מודר אני ממך שאיני אוכל לך ושאיני טועם לך, או מופרש אני ממך שאיני אוכל לך ושאיני טועם לך, או מרוחק אני ממך שאיני אוכל לך ואיני טועם לך, הוא ידות נדרים ואסור לאכול ולטעום עמו. אבל אם אמר לו מודר אני ממך בלבד, אין במשמעות דבריו אלא שלא ידבר עמו. ומופרש אני ממך בלבד, משמע שלא ישא ויתן עמו. ומרוחק אני ממך בלבד, משמע שלא ישב בארבע אמותיו. ואינו אסור לאכול עמו אא''כ פירש ואמר עם כל אחד מלשונות הללו, שאיני אוכל לך ושאיני טועם לך {ב}: <b>רבי עקיבא היה חוכך וכו'</b>. כלומר מחכך שפתיו זו בזו ולא רצה לאסור בפירוש, אבל היה נראה מדעתו שהיה אוסר: <b>כנדרי רשעים נדר בנזיר ובקרבן ובשבועה</b>. אם אמר הרי עלי כנדרי רשעים שנדריהם נזיר וקרבן שבועה {ז} אם אוכל ככר זו, ועבר ואכלה, חייב להיות נזיר שלשים יום ולהביא קרבן עולה וחייב מלקות כעובר על שבועת ביטוי, שהרי הזכיר בנדרו נזיר וקרבן ושבועה. ומה שאמר כנדרי רשעים, לפי שהרשעים הם שנודרים ונשבעים, לא הכשרים, שהכשרים יראים שלא לעבור על בל תאחר {ח} ונזהרים שלא להוציא שבועה מפיהם {ט}, ולפיכך כנדרי כשרים לא אמר כלום: <b>כנדבותם נדר בנזיר ובקרבן</b>. אם אמר כנדבות כשרים הריני נזיר והרי זה קרבן אם אוכל ככר זו, ואכלה, חייב בנזיר ובקרבן, שהכשרים פעמים נודרים בנזיר לאפרושי מאיסור. ומתנדבים בקרבן שמביאים קרבנם לפתח העזרה ומקדישין אותה שם כדי שלא יבואו בה לידי מכשול. ונדבה היא כשיאמר הרי זו. ונדר הרי עלי. לפיכך הכשרים מתנדבים אבל אינם נודרים, כי היכי דלא ליתו לידי תקלה:
<b style="color: gray;">תוי"ט</b>
{א} <b>וחרמים</b> כו'. משום דנדר ושבועה גבי הדדי כתוב כל נדר וכל שבועת כו'. תני להו לשבועות נמי הכא (משא''כ בריש נזיר) ואיידי תני נמי לאידך כולהו. ונדרים דמתסר חפצא עליה דאומר קונם ככר זה עלי. שעושה הככר הקדש עליו וגבי חרמים נמי אסר חפצא עליה תני להו גבי הדדי משא''כ שבועה דקאסר נפשיה מחפצא כו'. תוספ': {ב} <b>וטעמא</b> בגמרא דידים שאינן מוכיחות לא הוי ידים כו'. וא''ת א''כ אמאי איקרי יד כתב הר''ן משום דלא מסיק דבוריה למימר כקרבן. א''נ דלא אמר אסור בהדיא. הר''נ: {ג} <b>שאיני</b> אוכל. ולא דמי לשאיני ישן שאיני מדבר דריש פרק דלקמן דתנן דמותר מדאורייתא דהוי דבר שאין בו ממש דהתם אין בו ממש לא בדיבור ולא בשינה אבל הכא מ''מ במאכל שהוא מזכיר יש בו ממש והוא קונם המאכל עצמו ענין זה שאינו אוכל. תוספ' ועתוי''ט: {ד} <b>לך</b>. פירוש משלך. כפירש''י למי אתה של מי אתה: {ה} <b>מנודה</b> כו'. לשון הר''מ מי שיאמר מנודה כו' שאיני אוכל לך כו'. אבל התוספ' כתבו דהכא א''צ לסיים שאיני אוכל דאין לספוקי בהרחקת ד''א. דאין לפרשו כלשון נידוי לפי שאין אדם רגיל להזכיר נידוי לעצמו כו', וא''כ ודאי לשון נדר הוא לשון נע ונד ומרוחק מהנאתו: {ו} <b>להחמיר</b>. פירוש לאכול בד' אמותיו. הר''א. משמע אבל לא לענין לאכול משלו. ועתוי''ט: {ז} <b>וכן</b> פירש לקמן בנדבות אם אמר כנדבות כשרים הריני נזיר והרי זה קרבן ולפי זה רישא פשיטא ועיקרה משום סיפא דכשרים. אבל בגמרא מפרש באומר כנדרי רשעים הריני עלי והימנו כלומר אם אמר כנדרי רשעים הריני והיה נזיר עובר לפניו. וכתב הר''ן ולא איצטריך אלא משום סיפא כו' דכשאומר כנדרי כשרים ביטל ליה. אבל כשאומר הריני, אפילו דלא אמר כנדרי רשעים מהני כדתנן בריש נזיר באומר אהא. ועתוי''ט: {ח} <b>פירוש</b> שהנדר הוא הרי עלי כדמסיק וכיון שכן אפילו כשהיא בפתח העזרה אין נודרין דהא איכא חששא שמא תמות והוא חייב באחריות ואתו לידי תקלה בבל תאחר. תוספ': {ט} <b>והא</b> דכתיב נשבעתי ואקיימה לשמור משפטי צדקך ההיא לזרוזי נפשיה בעלמא שכבר הם מחוייבים לקיום את המצוה או שלא לעבור על ל''ת שרי לי' למנדר ועל זה שנו חכמים נדרים סייג לפרישות. הר''ם והרא''ש: {י} <b>נדר</b>. בגמרא והא אמרת אין נודרין. תני נדב. ומ''ש הר''ב נודרין בנזיר בדוקא נקט לפי שלא שייך בנזירות אלא נדר. ופירש הר''ן דנדר פירושו דבר שאינו בא לגמרי בנדבת הלב. ונדבה מה שאדם נודר יותר בנדבת נפשו ושמעשיו יותר רצויים. ומש''ה אמרינן דנדר הוא הרי עלי, לפי שאינו מתנדב לגמרי כיון שלא הפרישו עכשיו, ונדבה היא באומר הרי זו, לפי שהוא מתנדב ונדרו יותר רצוי. ולפי זה בנזיר אע''פ שאין הנדר של נזירות אלא בלשון נדר, מי שכוונתו רצויה יותר קרוי נזירתו נדבה ומי שאין כוונתו רצויה כ''כ קרוי נדר, ושל הכשרים נקרא נדבה כי אין בנזירתם שום נדנוד עבירה:
<h3>פרק א - משנה ב</h3>
הָאוֹמֵר לַחֲבֵרוֹ, קוֹנָם {יא} קוֹנָח, קוֹנָס, הֲרֵי אֵלּוּ כִּנּוּיִין לְקָרְבָּן {יג}. חֵרֶק {יד} חֵרֶךְ, חֵרֶף, הֲרֵי אֵלּוּ כִּנּוּיִין לְחֵרֶם. נָזִיק {טו} נָזִיחַ, פָּזִיחַ, הֲרֵי אֵלּוּ כִּנּוּיִין לִנְזִירוּת. שְׁבוּתָהּ, שְׁקוּקָה, נָדַר בְּמוֹתָא {טז}. הֲרֵי אֵלּוּ כִּנּוּיִין לִשְׁבוּעָה:
<b style="color: gray;">רע"ב</b> <b>קונם קונח קונס הרי אלו כנויין לקרבן</b>. לשונות של גוים הם, ויש מהם מי שקורא לקרבן כך ויש מי שקורא כך, ובכל לשון שיאמר מאלו הוא מתפיס בקרבן {יב}: <b>נדר במותא</b>. כלומר נשבע במותא, והוא כינוי של מומתא, שהיא שבועה בלשון תרגום:
<b style="color: gray;">תוי"ט</b>
{יא} <b>קונם</b>. שאמר קונם ככר זה עלי. רש''י: {יב} <b>וה''ה</b> לכל לשון הנודר אדם מיחייב והא קא תני הני לשונות משום דבהני בקיאין. רש''י. והר''ן כתב דרבותא אשמעינן דלא מבעיא בלשונות לעז שהם לשונות גמורים שהנודר בהן נדרו נדר אלא אפילו בלשונות שאינם גמורים שהרי לשון הקודש הוא אלא שנשתבש וסד''א שלא יהא נדר כיון שאינו לשון גמור בפ''ע. קמ''ל: {יג} <b>לקרבן</b>. להתפיס בקרבן דאכנוים דרישא קאי לפרושי. הרא''ש: {יד} <b>חרק</b>. האומר ככר זה עלי חרק. רש''י: {טו} <b>נזיק</b>. שאומר הריני נזיק אם אוכל כבר זה. ושבותה, שלא אוכל. רש''י: {טז} <b>במותא</b>. גירסת הר''מ במוהא ומפרש נמי שהוא כינוי בלשון תרגום. ועתוי''ט:
<h3>פרק א - משנה ג</h3>
הָאוֹמֵר לֹא חֻלִּין לֹא אֹכַל {יז}{יח} לָךְ, לֹא כָשֵׁר, וְלֹא דְכֵי, טָהוֹר, וְטָמֵא {יט}, נוֹתָר, וּפִגּוּל {כ}, אָסוּר {כא}. כָּאִמְרָא {כג}, כַּדִּירִים, כָּעֵצִים, כָּאִשִּׁים, כַּמִּזְבֵּחַ, כַּהֵיכָל, כִּירוּשָׁלַיִם, נָדַר בְּאֶחָד מִכָּל מְשַׁמְּשֵׁי הַמִּזְבֵּחַ, אַף עַל פִי שֶׁלֹּא הִזְכִּיר קָרְבָּן, הֲרֵי זֶה נָדַר בְּקָרְבָּן {כה}. רַבִּי יְהוּדָה אוֹמֵר, הָאוֹמֵר יְרוּשָׁלַיִם, לֹא אָמַר כְּלוּם:
<b style="color: gray;">רע"ב</b> <b>לחולין שאוכל לך</b>. הלמ''ד נקודה פתח, ומשמע לא חולין יהיה מה שאוכל לך אלא קודש: <b>לא כשר</b>. יהיה, אלא פסול. והיינו קדשים דשייך בהו כשרות ופסלות: <b>ולא דכי</b>. לא מותר. כמו אייל קמצא דכן, בע''ז [דף ל''ז]. ואע''ג דלשון מותר ואסור שייך נמי גבי נבילה וטרפה ואנן קיי''ל שאין מתפיסין אלא בדבר הנידר והנידב, הואיל ויש במשמעות מותר גם בקדשים, הא תנן סתם נדרים להחמיר, דכיון דדעתו להתפיסו בנדר אמרינן על דבר הנידר נתכוין: <b>טהור</b>. אם אמר לא טהור מה שאוכל לך: <b>טמא נותר פיגול</b>. אם אמר טמא מה שאוכל לך, וכן כולם. אסור, שכל אלו דברים הנוהגים בקדשים הם: <b>כאימרא</b>. כשה של קרבן {כב}: <b>כדירים</b>. כלשכת העצים או כלשכת הטלאים: <b>כעצים</b>. כגזרי עצים של מערכה: <b>כאישים</b>. כקרבנות שעל האש {כד}: <b>כמזבח</b>. כקרבנות שעל גבי המזבח: <b>כהיכל</b>. כקרבנות שבהיכל: <b>כירושלים</b>. כקרבנות שבירושלים. פירוש אחר. כחומות ירושלים, דקסבר שחומות ירושלים משיירי הלשכה קא אתו: <b>באחד מכל משמשי המזבח</b>. כגון מזלגות מזרקות ומחתות. אם אמר כמזלגות שאוכל לך, או כמזרקות שאוכל לך, וכן כולם, אף על פי שלא הזכיר קרבן, הרי זה כנודר בקרבן: <b>רבי יהודה אומר האומר ירושלים</b>. בלא כ''ף, לא אמר כלום. ות''ק פליג עליה. ואין הלכה כרבי יהודה:
<b style="color: gray;">תוי"ט</b>
{יז} <b>לא</b> חולין לא כו'. ה''ג הר''מ. ומפרש שכל מה שאוכל לך לא יהיה חולין והוה כאלו אמר כל שאוכל לך יהיה קרבן. אבל גירסת הר''ב לחולין שאוכל. וכתב הרא''ש שכן משמע בגמרא כו', וגם מתניתין מוכחת דכל הני דמתניתין אשאני אוכל דרישא קיימא. ע''כ: {יח} <b>לא</b> חולין. טעמא משום דמכלל לאו אתה שומע הן כו'. וא''כ לית הלכתא כוותיה. ואפשר דמתניתין לאו משום דמכלל כו' אלא דכיון שאומר לחולין שמשמעו לא חולין ממילא משמע דקרבן יהא דהאומר דבר זה אינו מותר משמע שהוא אסור. ועתוי''ט: {יט} <b>וטמא</b> כו'. ובהני לא שייך למ''ד פתוחה בתחלתן דאדרבה אי אמר להו בלמ''ד איכא למימר דלהתירא קא מכוין ובהני נמי אע''ג דלא אמר בהו כ''ף הדמיון מתסרי, שכיון ששמו מורה אסור, בלא כ''ף נמי מתסר לכו''ע. הר''נ: {כ} <b>נותר</b> כו'. אע''ג דהוו דבר האסור. דמתפיס בעיקר קדושה שקרבן שנעשה נותר פגול. גמרא: {כא} <b>אסור</b>. לפי שהתחיל בכ''ף הפסיק באיסורא. הרא''ש: {כב} <b>דסתם</b> נדרים להחמיר ועוד דמשמע דמשה הידוע קאמר. הר''נ: {כג} <b>כאימרא</b>. בכ''ף. דהני כולהו אין שמן מורה על שם איסור. אי נמי, בלא כ''ף משמע דנשבע בחיי אימרא, וכן אשארא. הר''ן. וקשיא עצים. ועיין אות ב''ח: {כד} <b>שנקראים</b> אשה ריח ניחוח. תוספ': {כה} <b>בקרבן</b>. משום דסתם נודר בקרבן הוא מתפיס. הרא''ש:
<h3>פרק א - משנה ד</h3>
הָאוֹמֵר, קָרְבָן, עוֹלָה, מִנְחָה, חַטָּאת, תּוֹדָה, שְׁלָמִים שֶׁאֵינִי אוֹכֵל לָךְ, אָסוּר. רַבִּי יְהוּדָה מַתִּיר. הַקָּרְבָּן, כַּקָּרְבָּן, קָרְבָּן שֶׁאֹכַל לָךְ, אָסוּר. לַקָּרְבָּן לֹא אֹכַל {ל} לָךְ, רַבִּי מֵאִיר אוֹסֵר. הָאוֹמֵר לַחֲבֵרוֹ, קוֹנָם {לא} פִּי הַמְדַבֵּר עִמָּךְ, יָדִי עוֹשָׂה עִמָּךְ, רַגְלַי מְהַלְּכוֹת עִמָּךְ, אָסוּר:
<b style="color: gray;">רע"ב</b> <b>האומר קרבן עולה מנחה חטאת תודה ושלמים</b>. כל הני קרבנות חובה הם {כו}, ותודה נמי דמיא לחובה, דארבעה צריכין להודות, וסלקא דעתך אמינא דאין זה נודר בדבר הנדור {כז}: <b>ורבי יהודה מתיר</b>. משום דאמרן בלא כ''ף דמי לנשבע בחיי הקרבן ובחיי העולה {כח} ואין כאן לא נדר ולא שבועה. ורישא אשמועינן דפליג תנא קמא עליה דר' יהודה אפילו בירושלים אם הזכירה בלא כ''ף ואמר דהוי נדר. וסיפא אשמועינן דפליג ר''י עליה דתנא קמא אפילו בקרבן עולה ומנחה וכו' כשהזכירן בלא כ''ף דלא הוי נדר: <b>קרבן הקרבן כקרבן שאוכל לך אסור</b>. אע''ג דכל הני שמעינן להו כבר, הקרבן איצטריכא ליה, דסלקא דעתך אמינא בחיי הקרבן קאמר. והא דתנן לקמן בפ''ב הקרבן שאוכל לך מותר, התם הא קרבן קאמר, דמשמע חיי קרבן {כט}: <b>לקרבן לא אוכל לך רבי מאיר אוסר</b>. דנעשה כאומר לקרבן יהא לפיכך לא אוכל לך. ואין הלכה כר' מאיר. <b>קונם פי מדבר עמך</b>. ואע''ג דאין נדרים חלים על דבר שאין בו ממש ודבור אין בו ממש, מכל מקום כשאמר קונם פי מדבר עמך אסר הפה מלדבר {לב}, והפה דבר שיש בו ממש הוא. וכן יאסרו ידי למעשיהם, ורגלי להלוכן, וכל כיוצא בזה:
<b style="color: gray;">תוי"ט</b>
{כו} <b>דעולה</b> ומנחה משכחת לה בתמידין ובמוספים. ושלמים משכחת להו שלמי צבור דביכורים, א''נ שלמי נזיר: {כז} <b>כלומר</b> קמ''ל דהוי דבר הנדור. וטעמא פירש ריש פרק ב' ומסתבר לפרש קרבן עולה כו' דקרבן לאו מלתא באנפי נפשיה הוא דביה לא שייך חובה כו' ואיכא למידק עולה ודדמי ליה למה איצטריך הא משתמעי לתרי אנפי ואזלינן לחומרא, ויש לומר דסד''א דמשום הכי פרט לאלו להתפיס במילי דחובה. ועתוי''ט: {כח} <b>ואיכא</b> למידק מנחה שאינה באה מבעלי חיים מאי נשבע בחייו שייך ביה. ומלשון הרא''ש משמע דחיי דאמרינן לאו חי מרגיש אמרינן אלא כל דבר ממשי קורא לה חי בלשון בני אדם: {כט} <b>ז''ל</b> התוספ' הא קרבן בשתי תיבות בחיי הקרבן קאמר, והכי משמע הא הנה בקרבן אני נשבע. והקרבן שאמר בתיבה אחת אסור, דלא שייך לומר שהוא לשון שבועה כיון דאמר ליה בתיבה אחת. ועתוי''ט: {ל} <b>לא</b> כו'. וה''ה דאי אמר לקרבן שאוכל לך דמשמע שפיר לקרבן יהא מה שאוכל לך. הר''נ. ועתוי''ט: {לא} <b>קונם</b>. ר''י נמי פליג בהא כו' דה''ה בלשון קונם בלא כ''ף דמותר, דקונם פי לא עדיף מלשון קרבן עצמו. וע''ע תוספ': {לב} <b>וז''ל</b> הר''נ משמע דקונם קאי אדיבור. ומשמע נמי דקאי אפה הלכך כיון דסתם נדרים להחמיר אמרינן דאפה קאי. וכ''ז מדאורייתא אבל מדרבנן אפילו על דבר שאין בו ממש חל הנדר. ועתוי''ט:
<h2>פרק ב</h2>
<h3>פרק ב - משנה א</h3>
וְאֵלּוּ מֻתָּרִין {א}, חֻלִּין שֶׁאֹכַל לָךְ, כִּבְשַׂר חֲזִיר {ג} כַּעֲבוֹדָה זָרָה, כְּעוֹרוֹת לְבוּבִין, כַּנְּבֵלוֹת, כַּטְרֵפוֹת, כַּשְּׁקָצִים, כָּרְמָשִׂים {ד}, כְּחַלַּת {ה} אַהֲרֹן וְכִתְרוּמָתוֹ, מֻתָּר {ז}. הָאוֹמֵר לְאִשְׁתּוֹ, הֲרֵי אַתְּ עָלַי כְּאִמָּא {ח}, פּוֹתְחִין לוֹ פֶּתַח מִמָּקוֹם אַחֵר, שֶׁלֹּא יָקֵל רֹאשׁוֹ לְכָךְ. קוֹנָם שֶׁאֵינִי {יא} יָשֵׁן, שֶׁאֵינִי מְדַבֵּר, שֶׁאֵינִי מְהַלֵּךְ, הָאוֹמֵר לְאִשְׁתּוֹ, קוֹנָם שֶׁאֵינִי מְשַׁמְּשֵׁךְ, הֲרֵי זֶה בְּלֹא יַחֵל דְּבָרוֹ. שְׁבוּעָה {יד} שֶׁאֵינִי יָשֵׁן, שֶׁאֵינִי מְדַבֵּר, שֶׁאֵינִי מְהַלֵּךְ, אָסוּר:
<b style="color: gray;">רע"ב</b> <b>ואלו מותרין</b>. חולין שאוכל לך. לסימן בעלמא נקטיה, כשם שחולין שאוכל לך אין צריך שאלה לחכם, כך כל הני דאמרינן במתניתין ברישא אין צריכין שאלת חכם {ב}: <b>כעורות לבובין</b>. היו נוקבים הבהמה מחיים כנגד הלב ומוציאין הלב ומקריבין אותו לע''ז, ותקרובת ע''ז אסור בהנאה: <b>כחלת אהרן</b>. שהיה ראשון לכהנים. ולא הוי דבר הנדור, שאין חלה ותרומה באין בנדר ונדבה: <b>הרי זה מותר</b>. דאמר קרא (במדבר ל') איש כי ידור נדר, עד שידור בדבר הנדור. {ו} וחטאת שאיני אוכל לך דאמרינן בפרק קמא דאסור ואף על פי שאינו דבר הנדור, הוי טעמא, דאפשר שיביא חטאת על ידי נדר, כגון שנדר בנזיר ומתחייב להביא חטאת: <b>הרי את עלי כאמא</b>. אע''ג דלאו דבר הנדור הוא. חמור מכל הני דלעיל, דצריך התירא מדרבנן אם הוא עם הארץ: <b>פותחין לו פתח ממקום אחר</b>. כלומר מבקשים לו פתח וטעם לחרטתו. ולא סגי בכדו תהית {ט} או לבך עלך. {י} וכל זה שלא יקל ראשו ולא ירגיל לאסור אשתו עליו: <b>קונם שאיני ישן כו'</b>. הרי זה בבל יחל מדרבנן {יב}. אבל מן התורה אין הנדר חל, דנדרים אין חלים אלא על דבר שיש בו ממש: <b>קונם שאיני משמשך</b>. בגמרא מקשה, והא משועבד לה והיאך יכול להפקיע שעבודה בנדרו והא הוי כאוסר פירות חבירו על חבירו. ומשני, כגון דאמר הנאת תשמישך עלי קונם, {יג} שאסר ההנאה עליו, ואין מאכילין לו לאדם דבר האסור לו: <b>שבועה שאיני ישן וכו'</b>. אסור מן התורה, דשבועות חלין בין על דבר שיש בו ממש בין על דבר שאין בו ממש. ואם נשבע שלא יישן שלשה ימים רצופין לילה ויום, לוקה {טו} ויישן מיד, מפני שנשבע על דבר שאי אפשר לקיימו:
<b style="color: gray;">תוי"ט</b>
{א} <b>מותרין</b>. הלשון אינו עולה שפיר. דאטו הנהו דפ''ק אסורין הן שלא ידור בהן ואפשר לי לומר דסתם לן תנא כר''מ דדריש טוב אשר לא תדור. טוב מזה ומזה שאינו נודר כל עיקר ואע''ג דהתם לענין נדר דאמר עלי לחיובי בקרבן קאי ה''נ איכא למיחש בכולהו נדרים שמא יעבור על אסורו שאסר על נפשו: {ב} <b>הר''ב</b> לא גרס בגמרא ומי איכא לאסוקי כו' אלא מחוורתא. וכן הר''מ והרא''ש לא גרסי ליה: {ג} <b>כב''ח</b>. כל מיני איסורין קתני. אסורין באכילה כבשר חזיר, ואסורים בהנאה כעבודת גלולים, ואסורים בהנאה שאין להם בטלה כעורות לבובין שהן תקרובות לעבודת גלולים ואין להם ביטול. ותנא נמי שאסורים באכילה כלבד ויש בהן טומאה כנבילות. ושטומאתן חמורה בכעדשה כשקצים ורמשים. הר''נ: {ד} <b>כרמשים</b>. כדכתיב ולא תטמאו את נפשותיכם בכל השרץ הרומש על הארץ: {ה} <b>כחלת</b> כו'. שאע''פ שחל איסור ע''י קריאת שם לא מיקרי דבר הנדור, דהא מעיקרא נמי אסור משום טבל ופיו לא אסר אלא התיר שהוציא השירים מידי טבל. הרא''ש: {ו} <b>ולכך</b> אינו אוסר עליו האכילה באמרו הרי הוא כבשר חזיר וכע''ג. ואסר עליו כשאומר כקרבן, לפי שהוא יכול לדור קרבן ולומר על מה שירצה הרי זה קרבן ויהיה קרבן, ואי אפשר שידור ויאמר על שום דבר הרי זה בשר חזיר או ע''ג. הר''מ: {ז} <b>מותר</b>. משום דקא בעי למתני האומר לאשתו כו' דצריך פתח ואי לא הדר ותני הרי זה מותר לא ידענו ואלו מותרין דרישא כלומר שהן מותרים בלא פתח אהי מנייהו קאי אי אכולהו אי אתרתי מנייהו. הר''נ: {ח} <b>כאמא</b>. הוא הדין במתפיס בשאר איסורי הנאה בע''ג וערלה כו'. ובגמרא נמי תניא הכי אלא האי דנקט כאימא. חדא דאית בה תרתי אשמועינן. חדא, דאע''ג דמתפיס בדבר האסור, בעם הארץ מדרבנן צריך פתח. ואשמועינן תו שצריך שיהא ממקום אחר אבל אין פותחין לו בכבוד אמו כלומר אלו היה יודע שלא יהא כבוד לאמו בכך לא היה נודר. דלא תימא נהי דאין פותחין לאדם בכבוד אביו ואמו ה''מ בנדרים דאורייתא אבל האי דליתא אלא מדרבנן פותחין, קמ''ל דלא. ודוקא במדיר אשתו ומתפיס בדבר האסור גזרו אטו מתפיס בדבר הנדור, אבל שאר נדרים שאינן מצויין לא גזרו. הר''נ: {ט} <b>כלום</b> אתה מתחרט חרטה דמעיקרא מלשון תוהה על הראשונות. הר''נ: {י} <b>כלומר</b> עומד אתה על דעתך הראשונה שרצונך עדיין באותו הנדר: {יא} <b>משום</b> דנדרים מתפיס חפצא אנפשיה תני בהו בלשון שאני, כלומר מה שאני. ומשום דשבועות אסר נפשיה תני להו בלשון שאיני ביו''ד. הר''נ: {יב} <b>גמרא</b>, דתניא דברים המותרים ואחרים נהגו בהם איסור אי אתה רשאי להתירן בפניהם שנאמר לא יחל דברו. וכתבו התוספ' תימא מה ענין זה לנהגו בו איסור, וי''ל דהאי נמי שנדר ונתכוין לאסור עצמו גם בדבר שאין בו ממש אין לך נהגו גדול מזה: {יג} <b>וא''ת</b> אמאי מתסר והא מצות לאו ליהנות נתנו וי''ל דהיינו לומר שאין קיום המצוה חשוב הנאה אבל מ''מ אי מתהני גופיה בהדי דמקיים מצוה הנאה מקריא. ומש''ה אמרינן בפרק ראוהו ב''ד הנודר הנאה מן המעין טובל בו בימות הגשמים אבל לא בימות החמה. הר''נ. ועתוי''ט: {יד} <b>שבועה</b> כו'. מתמה התוי''ט, אמאי לא תני שבועה שאיני משמשך: {טו} <b>משום</b> שבועת שוא. הר''מ:
<h3>פרק ב - משנה ב</h3>
קָרְבָּן לֹא אֹכַל לָךְ, קָרְבָּן שֶׁאֹכַל לָךְ, לֹא קָרְבָּן לֹא אֹכַל לָךְ, מֻתָּר. שְׁבוּעָה לֹא אֹכַל לָךְ, שְׁבוּעָה שֶׁאוֹכַל לָךְ, לֹא שְׁבוּעָה לֹא אֹכַל לָךְ, אָסוּר {יז}. זֶה חֹמֶר בַּשְּׁבוּעוֹת מִבַּנְּדָרִים. וְחֹמֶר {יט} בַּנְּדָרִים מִבַּשְּׁבוּעוֹת. כֵּיצַד, אָמַר, קוֹנָם סֻכָּה {כ} שֶׁאֲנִי עוֹשֶׂה, לוּלָב שֶׁאֲנִי נוֹטֵל, תְּפִלִּין שֶׁאֲנִי מַנִּיחַ, בַּנְּדָרִים אָסוּר, בַּשְּׁבוּעוֹת מֻתָּר, שֶׁאֵין נִשְׁבָּעִין לַעֲבוֹר {כג} עַל הַמִּצְוֹת:
<b style="color: gray;">רע"ב</b> <b>קרבן לא אוכל לך כו'</b>. מותר, דהוי כנשבע בקרבן {טז} ונעשה כאומר בחיי הקרבן אם אוכל לך שום דבר: <b>שבועה שלא אוכל לך</b>. ולא אמרינן בחיי שבועה קאמר כדאמרינן בקרבן, דשבועה לית בה מששא ולא שייך לומר בה בחיי שבועה: <b>שבועה שאוכל לך</b>. זמנין דשבועה שאוכל לך דלא אכילנא משמע, כגון שהיה חבירו מסרב בו לאכול ואמר לא אכילנא לא אכילנא ושוב אמר שבועה שאוכל לך, דלא אכילנא משמע, והכי קאמר בשבועה יהא עלי אי אכילנא לך: <b>זה חומר בשבועות</b>. לא מצינן לאוקמה אשבועה שלא אוכל לך וכו', דמדקתני זה חומר משמע דנדר הוי אלא דאינו חמור כשבועה, וגבי קרבן לא אוכל לך תנן מותר דלא הוי נדר כלל. משום הכי צריך לאוקמה אדלעיל דתנינא קונם שאיני ישן שאיני מדבר הרי זה בבל יחל, ואוקימנא מדרבנן, דמדאורייתא אין הנדר חל אלא על דבר שיש בו ממש {יח}, וזה חומר בשבועות מבנדרים, ששבועה חלה אפילו על דבר שאין בו ממש: <b>תפילין שאני מניח</b>. משום דאסר חפצא עליה, ואינו נראה כנודר לבטל את המצוה שהרי לא קיבל על עצמו, אלא אסר החפץ עליו, ואם יקיים המצוה הויא מצוה הבאה בעבירה ודמי למי שחייב לאכול מצה בלילי פסח ולא מצא אלא מצה של טבל או של הקדש, שאסור לאכלה. אבל כל לשון שבועה הוא אוסר את עצמו מלעשות הדבר {כא}, וכיון שהוא מחוייב לעשות המצוה לאו כל כמיניה להפקיע עצמו מחיוב המצוה. ואם אמר הרי עלי קרבן אם אניח תפילין, חל הנדר וחייב להביא קרבן אם הניח תפילין {כב}:
<b style="color: gray;">תוי"ט</b>
{טז} <b>וקרבן</b> לאו בר אשתבועי הוא ואי אמרינן דקרבן יהא מה שלא אוכל לך נמי שרי דלא שויה איסור קרבן אלא מה שלא יאכל. הר''ן. וא''ת כיון דבאומר לא חולין לא אוכל לך אסור משום דהוי כאומר מה שאוכל לך לא יהא חולין אלא קרבן לפיכך לא אוכל לך כשאומר קרבן לא אוכל לך נמי נימא הכי ולתסר וי''ל דהתם שאני דליכא לפרושי ביה שנשבע בקרבן שלא יאכל ליה אבל לישנא דהכא כיון דאיכא לפרשינהו הכי אע''ג דסתם נדרים להחמיר מאחר דפירושא דלקולא משתמעי טפי בלישנא הכי מפרשינן להו ולא לחומרא. ב''י: {יז} <b>אסור</b>. ואע''ג דמתניתין ר''מ היא דלית ליה מכלל לאו כו' אפ''ה בשבועה אסור. ונראה דה''ט דמסקינן בס''פ שבועת העדות כו' דבאסורא גרידא אית ליה כו' ושבועות אינן אלא איסור גרידא שהוא חל בגופו אבל נדרים אינן חלים על דבר שאין בו ממש. הר''נ: {יח} <b>והטעם</b> בזה שהשבועה חלה על גוף האדם והגוף יש בו ממש. טור: {יט} <b>וחומר</b> כו'. לא דייקינן מכלל דשבועה מיהא איתא משום דאה''נ דאיתא והוי לקי בה משום שבועת שוא אלא שאינה חלה לבטל את המצות: {כ} <b>סוכה</b>. והוא הדין נמי כי אמר ישיבת סוכה עלי דהואיל והזכיר החפץ אע''ג דבישיבה אין בה ממש. הר''נ: {כא} <b>אפילו</b> כי אמר ישיבת סוכה עלי שבועה כו' הוי כאלו אמר שבועה שלא אשב בסוכה וחשבינן ליה כיד שבועה. ועתוי''ט: {כב} <b>ומלתא</b> דפשיטא היא דלמה יגרע נדרו שחייב עצמו בקרבן משום שתלאו בעשיית המצוה והרי אפילו בתלאו בדבר שאין בו ממש שאין הנדר חל עליו חייב בקרבן שחייב עצמו בו בנדר כדאיתא בר''מ: {כג} <b>לעבור</b>. ולקיים נמי לא, כדתנן לקמן:
<h3>פרק ב - משנה ג</h3>
יֵשׁ נֶדֶר בְּתוֹךְ נֶדֶר, וְאֵין שְׁבוּעָה בְּתוֹךְ שְׁבוּעָה. כֵּיצַד, אָמַר הֲרֵינִי נָזִיר {כד} אִם אֹכַל {כה}, הֲרֵינִי נָזִיר אִם אֹכַל, וְאָכַל, חַיָּב עַל כָּל אַחַת וְאֶחָת. שְׁבוּעָה שֶׁלֹּא אֹכַל, שְׁבוּעָה שֶׁלֹּא אֹכַל, וְאָכַל, אֵינוֹ חַיָּב אֶלָּא אֶחָת {כז}:
<b style="color: gray;">רע"ב</b> <b>חייב על כל אחת ואחת</b>. ויהיה נזיר שלשים יום אם אמר הריני נזיר סתם ויביא קרבן נזיר ויחזור להיות נזיר {כו} כמספר הפעמים שאמר שיהיה נזיר. ובשבועה אינו חייב אלא אחת, שאינו לוקה אלא מלקות אחת. אבל אם נשאל על השבועה הראשונה, חלה השבועה השניה. וכן אם נשאל על השניה, חלה השלישית. ואסור לאכול עד שיותרו כולם, מדלא תנן הרי זו שבועה אחת, אלא אינו חייב אלא אחת:
<b style="color: gray;">תוי"ט</b>
{כד} <b>נזיר</b>. דנזירות נמי איקרי נדר דכתיב נדר נזיר ולא סיים במאי דפתח, דאי אמר ככר זה עלי קונם ב''פ אין איסור חל על איסור, אבל נזירות מקרא יליף ליה. תוספ': {כה} <b>אם</b> אוכל. ה''ה נמי אם אמר ב''פ הריני נזיר דחייב על כל או''א ואיידי דקתני גבי שבועה שלא אוכל תני נמי גבי נזיר אם אוכל. הר''נ: {כו} <b>וקרי</b> ליה נדר בתוך נדר לפי שהנזירות שניה היא חלה בתוך הזמן הראשונה אלא שא''א שימנה אותה עד שימנה את הראשונה. הר''נ. וע''ע: {כז} <b>אלא אחת</b>. דאין שבועה חלה על שבועה דאין נשבעין לקיום המצות דליתא בלאו והן. הרא''ש. ועתוי''ט:
<h3>פרק ב - משנה ד</h3>
סְתָם נְדָרִים לְהַחְמִיר, וּפֵרוּשָׁם לְהָקֵל. כֵּיצַד, אָמַר הֲרֵי עָלַי כְּבָּשָׂר מָלִיחַ, כְּיֵין נֶסֶךְ, אִם שֶׁל שָׁמַיִם נָדַר, אָסוּר. אִם שֶׁל עֲבוֹדָה זָרָה {ל} נָדַר, מֻתָּר. וְאִם סְתָם, אָסוּר. הֲרֵי עָלַי כָּחֵרֶם, אִם כְּחֵרֶם שֶׁל שָׁמַיִם, אָסוּר. וְאִם כְּחֵרֶם שֶׁל כֹּהֲנִים, מֻתָּר. וְאִם סְתָם, אָסוּר. הֲרֵי עָלַי כַּמַּעֲשֵׂר, אִם כְּמַעְשַׂר בְּהֵמָה נָדַר, אָסוּר. וְאִם שֶׁל גֹּרֶן, מֻתָּר. וְאִם סְתָם, אָסוּר. הֲרֵי עָלַי כַּתְּרוּמָה, אִם כִּתְרוּמַת הַלִּשְׁכָּה נָדַר, אָסוּר. וְאִם שֶׁל גֹּרֶן, מֻתָּר. וְאִם סְתָם, אָסוּר, דִּבְרֵי רַבִּי מֵאִיר. רַבִּי יְהוּדָה אוֹמֵר, סְתָם תְּרוּמָה בִּיהוּדָה אֲסוּרָה, בַּגָּלִיל מֻתֶּרֶת, שֶׁאֵין אַנְשֵׁי גָלִיל מַכִּירִין אֶת תְּרוּמַת הַלִּשְׁכָּה. סְתָם חֲרָמִים בִּיהוּדָה מֻתָּרִין, וּבַגָּלִיל אֲסוּרִין, שֶׁאֵין אַנְשֵׁי גָלִיל מַכִּירִין אֶת חֶרְמֵי הַכֹּהֲנִים:
<b style="color: gray;">רע"ב</b> <b>ופירושם להקל</b>. אע''ג דכשפירש דבריו אזלינן בתר פירושו, {כח} כי סתם ולא פירש אזלינן להחמיר, דסתם נודר דעתו לאסור {כט}: <b>כבשר מליח</b>. היינו קרבן, דכתיב (ויקרא ב') על כל קרבנך תקריב מלח: <b>כחרם של כהנים מותר</b>. אע''ג דחרמי כהנים מועלים בהם עד שיבואו לידי כהנים והוי דבר הנדור, מ''מ סתם חרמי כהנים משמע שכבר באו ליד כהן: <b>אם כמעשר בהמה אסור</b>. דהוי דבר הנדור, שצריך להקדישו, {לא} ואין מעשר בהמה אוסר הדיר כמו שמעשר דגן אוסר הגורן: <b>שאין אנשי גליל מכירין תרומת הלשכה</b>. לפי שהיו רחוקים מירושלים {לב}: <b>שאין אנשי גליל מכירין חרמי כהנים</b>. וכל מה שהיו מחרימין היו מפרישין לבדק הבית {לג}. והלכה כרבי יהודה:
<b style="color: gray;">תוי"ט</b>
{כח} <b>קשה</b> דמה הוצרך לשנות ופירושן להקל ועוד כו'. וי''מ אע''פ שסתם נדרים להחמיר היינו כשלא פירש מה היה בלבו אלא אמר כך נדרתי כמו שפירשוה חכמים אנו מפרשים לחומרא. אבל אם אמר הרי עלי בבשר מליח וחזר ואמר בלבי היה כשל עבודת גלולים אזלינן בתר פירושו להקל. הרא''ש. וע''ע: {כט} <b>מדלא</b> שתק. הרא''ש: {ל} <b>עבודת</b> גלולים. דגם לעבודת גלולים רגילות היו למלוח ולהכי לא קתני של חולין משום דאין רגילות לקרות בשר מלוח אלא אלו דקתני של שמים ושל עבודת גלולים ולא של חולין. תוספ': {לא} <b>וא''ת</b> והלא עשירי מאליו הוי קדוש. ויש לומר דבעינן העברת מנין ואם היו עשרה ונטל אחד בלא מנין אינו קדוש כדאמר פרק ט' דבכורות. תוספ': {לב} <b>ולא</b> היו רגילין בתרומת הלשכה. לא קרי לה תרומה סתמא, אלא תרומת הלשכה קרי לה, הלכך כי נדרו בתרומה סתם ליכא לספוקי כלל בתרומת הלשכה. הר''נ: {לג} <b>פירש''י</b> שלא היו כהנים ביניהם. ומסיים הר''נ ולחרמי כהנים לא קרי להו חרם סתם הלכך כי נדרו בחרם ליכא לספוקי במידי, דודאי חרם גבוה קאמרי. ובגמרא, הא מכירין מותרין. אתיא כרבי אלעזר בן צדוק דפליג ארישא וסבירא ליה ספיקא לקולא:
<h3>פרק ב - משנה ה</h3>
נָדַר בַּחֵרֶם {לד} וְאָמַר, לֹא נָדַרְתִּי אֶלָּא בְחֶרְמוֹ שֶׁל יָם. בַּקָּרְבָּן, וְאָמַר, לֹא נָדַרְתִּי אֶלָּא בְקָרְבָּנוֹת שֶׁל מְלָכִים {לה}. הֲרֵי עַצְמִי קָרְבָּן, וְאָמַר, לֹא נָדַרְתִּי אֶלָּא בְעֶצֶם שֶׁהִנַּחְתִּי לִי לִהְיוֹת נוֹדֵר {לו} בּוֹ. קוֹנָם אִשְׁתִּי נֶהֱנִית לִי, וְאָמַר לֹא נָדַרְתִּי אֶלָּא בְאִשְׁתִּי הָרִאשׁוֹנָה שֶׁגֵּרַשְׁתִּי, עַל כֻּלָּן אֵין נִשְׁאָלִין לָהֶן. וְאִם נִשְׁאָלוּ, עוֹנְשִׁין אוֹתָן וּמַחְמִירִין עֲלֵיהֶן, דִּבְרֵי רַבִּי מֵאִיר. וַחֲכָמִים אוֹמְרִים, פּוֹתְחִין לָהֶם פֶּתַח מִמָּקוֹם אַחֵר, וּמְלַמְּדִים {לט} אוֹתָן כְּדֵי שֶׁלֹּא יִנְהֲגוּ קַלּוּת רֹאשׁ בַּנְּדָרִים:
<b style="color: gray;">רע"ב</b> <b>בחרמו של ים</b>. לשון מצודה, כמו אשר היא מצודים וחרמים (קהלת ז'.) הרי עצמי קרבן. אסר עצמו כקרבן על חבירו: <b>אין נשאלים עליהם</b>. אין צריכין שאלת חכם, שאינן חלים: <b>ואם נשאלו</b>. ואם עם הארץ הוא זה {לז} שנדר כהאי גוונא ובא לישאל על נדרו, אין פותחין לו פתח לחרטה ואין מתירין לו. ואם עבר על נדרו זה מנדין אותו {לח}: <b>פותחין לו פתח ממקום אחר</b>. מראים לו שהדבר קיים ופותחין לו פתח מטעם אחר ומתירין לו נדרו. אבל לא עונשין ולא מחמירין. וכן הלכה:
<b style="color: gray;">תוי"ט</b>
{לד} <b>בחרם</b>. דאמר חפץ זה חרם עלי ושוב אמר לא נדרתי. רש''י: {לה} <b>בקרבנות</b> כו'. דורונות שהיו מקריבין לפני מלכים. רש''י: {לו} <b>נודר</b>. דרך שחוק. הר''מ. והתוספ' פירשו להטעות העולם להאמין דבריו שיהיו סוברים כי אני נודר נדר גמור: {לז} <b>ולפיכך</b> צריך שאלה. הר''נ והתוספ' נסתפקו אי אמרינן דוקא בבא לשאול אבל אי לא בא לשאול לא אסרינן ליה. ועתוי''ט: {לח} <b>הא</b> דכתב אין פותחין, הוא פירושא דמחמירין עליו. ומ''ש מנדין אותו הוא פירוש דעונשים אותו. ועתוי''ט: {לט} <b>ומלמדין</b>. פירש''י מוכיחין אותו. והא דלא תנן הכי בר''פ גבי את עלי כאימא, לפי שבכאן הרי הוא כעושה כחוכא ואטלולא מהנדרים משא''כ באומר כאימא דאע''ג שאינו נדר משום דלא חל מ''מ לא משוי כחוכא ואטלולא ולכך אין אנו מחוייבים להוכיחם:
<h2>פרק ג</h2>
<h3>פרק ג - משנה א</h3>
אַרְבָּעָה נְדָרִים הִתִּירוּ חֲכָמִים, נִדְרֵי זֵרוּזִין, וְנִדְרֵי הֲבַאי, וְנִדְרֵי שְׁגָגוֹת, וְנִדְרֵי אֹנָסִים. נִדְרֵי זֵרוּזִין כֵּיצַד, הָיָה מוֹכֵר חֵפֶץ וְאָמַר קוֹנָם שֶׁאֵינִי פוֹחֵת לְךָ מִן הַסֶּלַע, וְהַלָּה אוֹמֵר קוֹנָם שֶׁאֵינִי מוֹסִיף לְךָ עַל הַשֶּׁקֶל, שְׁנֵיהֶן רוֹצִין בִּשְׁלשָׁה דִינָרִין. רַבִּי אֱלִיעֶזֶר בֶּן יַעֲקֹב אוֹמֵר, אַף הָרוֹצֶה לְהַדִּיר אֶת חֲבֵרוֹ שֶׁיֹּאכַל אֶצְלוֹ, אוֹמֵר, כָּל נֶדֶר {ב} שֶׁאֲנִי עָתִיד לִדּוֹר הוּא בָטֵל, וּבִלְבַד שֶׁיְּהֵא זָכוּר בִּשְׁעַת הַנֶּדֶר:
<b style="color: gray;">רע"ב</b> <b>ארבעה נדרים</b>. כולהו מפרש להו ואזיל: <b>קונם שאיני פוחת לך מן הסלע</b>. קונם ככר זה עלי אם אני פוחת לך מן הסלע. והסלע הוא ד' דינרים: <b>על השקל</b>. הוא חצי סלע: <b>שניהם רוצים בשלשה דינרים</b>. ולא היה בלבם לשם נדר, אלא המוכר נדר לזרז הלוקח שיוסיף דמים, וכן הלוקח כדי שיפחות המוכר בדמי המקח, הלכך לא הוי נדר. ואע''ג דדברים שבלב אינם דברים, היכא דמוכחא מלתא כי הכא שכן דרך כל מוכרין ולוקחין לעשות כן, אזלינן בתר דברים שבלב: <b>ר''א בן יעקב אומר אף הרוצה להדיר את חבירו כו'</b>. מפרש בגמרא דחסורי מחסרא והכי קתני, הרוצה שיאכל חבירו אצלו ומסרב בו ומדירו {א}, נדרי זרוזין הוא. והרוצה שלא יתקיימו נדריו כל השנה יעמוד בראש השנה, ויאמר כל נדר שאני עתיד לידור יהא בטל. ויעמוד בראש השנה לאו דוקא אלא ה''ה בכל עת שירצה ולכל זמן שיקבע: <b>ובלבד שיהיה זכור</b>. מן התנאי בשעת הנדר ודעתו על התנאי שיהיה קיים, אז הנדר בטל. אבל אם לא נזכר מן התנאי בשעת הנדר ולא בתוך כדי דבור משעה שנדר, הנדר קיים. ואין צ''ל אם נזכר מן התנאי בשעת הנדר ודעתו שיהיה התנאי בטל והנדר קיים, דפשיטא שהנדר קיים. ומשפטי השבועות והנדרים שוין לדין זה. והלכה כרבי אליעזר בן יעקב:
<b style="color: gray;">תוי"ט</b>
{א} <b>פירוש</b> שאסר עליו הנאתו: {ב} <b>כל</b> נדר. הפירוש דנדרנא שאומרים בכל נדרי משמע נמי להבא. ועתוי''ט:
<h3>פרק ג - משנה ב</h3>
נִדְרֵי הֲבַאי, אָמַר קוֹנָם אִם לֹא רָאִיתִי בַדֶּרֶךְ הַזֶּה כְּיוֹצְאֵי מִצְרַיִם, אִם לֹא רָאִיתִי נָחָשׁ כְּקוֹרַת בֵּית הַבַּד {ד}. נִדְרֵי שְׁגָגוֹת, אִם אָכַלְתִּי וְאִם שָׁתִיתִי וְנִזְכַּר שֶׁאָכַל וְשָׁתָה, שֶׁאֲנִי אוֹכֵל וְשֶׁאֲנִי שׁוֹתֶה וְשָׁכַח וְאָכַל וְשָׁתָה, אָמַר קוֹנָם אִשְׁתִּי נֶהֱנֵית {ו} לִי שֶׁגָּנְבָה אֶת כִּיסִי וְשֶׁהִכְּתָה אֶת בְּנִי וְנוֹדַע שֶׁלֹּא הִכַּתּוּ וְנוֹדַע שֶׁלֹּא גְנָבַתּוּ, רָאָה אוֹתָן אוֹכְלִים תְּאֵנִים וְאָמַר הֲרֵי עֲלֵיכֶם קָרְבָּן וְנִמְצְאוּ {ז} אָבִיו וְאֶחָיו. (וְ) הָיוּ עִמָּהֶן אֲחֵרִים, בֵּית שַׁמַּאי אוֹמְרִים, הֵן מֻתָּרִין וּמַה שֶּׁעִמָּהֶן אֲסוּרִין. וּבֵית הִלֵּל אוֹמְרִים, אֵלּוּ וָאֵלּוּ מֻתָּרִין:
<b style="color: gray;">רע"ב</b> <b>נדרי הבאי</b>. גוזמא ושפת יתר, {ג} והוא בעצמו יודע שלא היה כך: <b>קונם אם לא ראיתי</b>. קונם עלי ככר זה אם לא ראיתי וכו': <b>נדרי שגגות</b>. אמר קונם עלי ככר זה: <b>אם אכלתי אם שתיתי ונזכר שאכל ושתה</b>. ובשעת הנדר היה סבור שלא אכל ולא שתה לא הוי נדר: <b>קונם שאיני אוכל לך ואיני שותה, ושכח ואכל ושתה</b>. דבשעה שהנדר חל שהוא בשעת האכילה והשתיה שכח את הנדר, מותר, דילפינן משבועה דכתיב (ויקרא ה) האדם בשבועה, דבעינן שיהיה אדם בשעה שהשבועה חלה עליו, כלומר שיהיה זכור מן השבועה {ה}, והוא הדין בנדר: <b>קונם אשתי נהנית לי שגנבה את כיסי</b>. היינו נדרי שגגות, דכיון שנודע שלא גנבה לו נמצא שלא היה נדר: <b>אלו ואלו מותרין</b>. דנדר שהותר מקצתו הותר כולו דאינו רוצה שיחול נדרו אלא כעין שנדר אותו, וכיון שמקצתו היה שוגג נתבטל כולו:
<b style="color: gray;">תוי"ט</b>
{ג} <b>והר''נ</b> כתב נדר שאינו כלום. שמיר ושית מתרגמינן הבאי ובור. וכתב התשבי שגוזמא היא לשון יון: {ד} <b>בית</b> הבד. תרי גוונא נקט חד דשייך ביה גוזמא דהיינו כעולי מצרים דעביד אינש דכי חזי אינשי טובא גזים ואומר כעולי מצרים. וחד לא שייך ביה גוזמא דהיינו נחש כקורת בית הבד דמפרשים בגמרא טרוף ואין שום נחש טרוף כלל. וכי תלה איסור פירות בחד מהני נדרו בטל, וכל חד וחד טעמיה לחוד כו'. הר''נ: {ה} <b>שיהא</b> לבו עליו. רש''י: {ו} <b>נהנית</b>. מידי דלא משועבד לה. תוספ': {ז} <b>ונמצאו</b> כו'. וטעמא דכיון שאלו היה יודע כו' היה מוציאן מן הכלל ה''ז מוטעה בעיקר הנדר שלא היה דעתו מעולם על אביו וכל שיש בעיקר הנדר טעות אין פיו ולבו שוין ובטל מעצמו ומש''ה בקונם אשתי נהנית לי בעינן שיאמר בפירוש שגנבה את כיסי דאי לא אע''פ שהיה דעתו בשביל כך מ''מ כיון דלהדיר את אשתו נתכוין ליכא טעות בעיקר הנדר אבל כאן שלא נתכוין להדיר את זה מעולם הרי הנדר בטל מאליו. הר''נ:
<h3>פרק ג - משנה ג</h3>
נִדְרֵי אֹנָסִים, הִדִּירוֹ חֲבֵרוֹ שֶׁיֹּאכַל אֶצְלוֹ, וְחָלָה {ח} הוּא אוֹ שֶׁחָלָה בְנוֹ {ט} אוֹ שֶׁעִכְּבוֹ {י} נָהָר, הֲרֵי אִלּוּ נִדְרֵי אֹנָסִין:
<b style="color: gray;">רע"ב</b> <b>נדרי אונסין</b>. דמעיקרא לא היה בדעתו שיחול הנדר אם יעכבנו אונס, ובכהאי גוונא שהדברים מוכיחים, דברים שבלב הוו דברים:
<b style="color: gray;">תוי"ט</b>
{ח} <b>וחלה</b> כו'. בגמרא פריך, הא לאו הכי לא והא הוי נדרי זרוזין לר' אליעזר בן יעקב דריש פירקין. ומוקמינן למתניתין דהכא כשביקש המזומן מהמזמן שידירהו מנכסיו אם לא יאכל אצלו כגון שהיו מזמנים אותו גם במקום אחר וחפץ יותר לאכול עמו הלכך ליכא למימר דלזרוזי קא מכוין כו': {ט} <b>בנו</b>. וצריך לשומרו. הר''נ: {י} <b>שעכבו</b> כו'. שגדל הנהר מהפשרת שלגים דלא שכיח ולא הו''ל לאסוקי אדעתיה להתנות. הרא''ש:
<h3>פרק ג - משנה ד</h3>
נוֹדְרִין לֶהָרָגִין וְלֶחָרָמִין וְלַמּוֹכְסִין שֶׁהִיא {יא} תְרוּמָה אַף עַל פִּי שֶׁאֵינָהּ תְּרוּמָה, שֶׁהֵן שֶׁל בֵּית הַמֶּלֶךְ אַף עַל פִּי שֶׁאֵינָן שֶׁל בֵּית הַמֶּלֶךְ. בֵּית שַׁמַּאי אוֹמְרִים, בַּכֹּל נוֹדְרִין, חוּץ מִבִּשְׁבוּעָה {יד} וּבֵית הִלֵּל אוֹמְרִים, אַף בִּשְׁבוּעָה. בֵּית שַׁמַּאי אוֹמְרִים, לֹא יִפְתַּח לוֹ בְנֶדֶר. וּבֵית הִלֵּל אוֹמְרִים, אַף יִפְתַּח לוֹ. בֵּית שַׁמַּאי אוֹמְרִים, בַּמֶּה שֶׁהוּא מַדִּירוֹ. וּבֵית הִלֵּל אוֹמְרִים, אַף בַּמֶּה שֶׁאֵינוֹ מַדִּירוֹ. כֵּיצַד, אָמְרוּ לוֹ אֱמוֹר קוֹנָם אִשְׁתִּי נֶהֱנֵית לִי וְאָמַר קוֹנָם אִשְׁתִּי וּבָנַי נֶהֱנִין לִי. בֵּית שַׁמַּאי אוֹמְרִים, אִשְׁתּוֹ מֻתֶּרֶת וּבָנָיו אֲסוּרִין. וּבֵית הִלֵּל אוֹמְרִים, אֵלּוּ וָאֵלּוּ מֻתָּרִין:
<b style="color: gray;">רע"ב</b> <b>להרגין</b>. לסטים שהורגין האדם ונוטלין את ממונו: <b>ולחרמין</b>. גזלנים שאינם הורגים. ולא זו אף זו קתני: <b>ולמוכסין</b>. במוכס העומד מאליו. אבל מוכס שהעמידו המלך, בין מלך ישראל בין מלך נכרי ולוקח דבר קצוב בחוק המלכות {יב}, דינא דמלכותא דינא ואסור לברוח מן המכס וכל שכן שאסור לידור ולישבע לו לשקר: <b>שהן של תרומה</b>. אע''פ שהורגין וגוזלין, אין אוכלין דבר האסור {יג}. אי נמי, תרומה לא חשיבא להו מתוך שאינה נאכלת אלא לכהנים טהורים נמכרת בזול הרבה: <b>לא יפתח לו בנדר</b>. אם לא שאל ממנו האנס שידור לא יתחיל הוא בנדר: <b>במה שהוא מדירו</b>. אם שאל ממנו האנס לידור לא ידור לו אלא במה ששאל בלבד, ולא ידור לו בדבר אחר. וכל הני ארבעה נדרים דתנא במתניתין, דין הנדרים והשבועות שוים, ומה שמותר בנדר מותר בשבועה ואין צריכים התרה, חוץ מנדרי זירוזין בלבד שצריכים התרה מדברי סופרים, לפיכך השבועה אסורה בהם:
<b style="color: gray;">תוי"ט</b>
{יא} <b>שהוא</b> כו'. באומר יאסרו פירות עולם עלי אם אינם תרומה. ומפרש בגמרא שצריך שיחשוב בלבו יאסרו עלי רק היום, והוו דברים שבלב שאינן דברים כיון דאונס הוא: {יב} <b>דאלו</b> אין לו קצבה ליקח לא. גמרא. ופי' הרא''ש דהאי לאו דינא, דדוקא בדבר שהוא שוה לכל אבל לא בדבר שאינו שוה למעט לזה ולרבות לזה א''נ דכיון שאין לו קצבה מרבה ליקח יותר ממה שהמלך חפץ הלכך כולו גזל: {יג} <b>והקשו</b> התוספ' דתינח הורגים וחרמים דאינם מתכוונים כ''א לגזל אבל מוכסים מאי אהני לעולם ישאל המכס וי''ל שלא היו רגילים ליקח מכס ממוליכי תרומה לכהנים: {יד} <b>חוץ</b> כו'. דחמירא, דכתב בה לא ינקה (כ''כ הר''ן). ופירש''י שלא יאמרו יאסרו פירות שבעולם עלי בשבועה אם אינן של תרומה והיינו דתנן בשבועה ולא תנן כו' דהוה משמע דמיירי בנשבע שכדבריו כן הוא ובהכי לא איירי. ועתוי''ט:
<h3>פרק ג - משנה ה</h3>
הֲרֵי נְטִיעוֹת {טו} הָאֵלּוּ קָרְבָּן אִם אֵינָן נִקְצָצוֹת, טַלִּית זוֹ קָרְבָּן אִם אֵינָה נִשְׂרֶפֶת, יֵשׁ לָהֶן פִּדְיוֹן {יז}. הֲרֵי נְטִיעוֹת הָאֵלּוּ קָרְבָּן עַד שֶׁיִּקָּצְצוּ, טַלִּית זוֹ קָרְבָּן עַד שֶׁתִּשָּׂרֵף, אֵין לָהֶם פִּדְיוֹן:
<b style="color: gray;">רע"ב</b> <b>הרי נטיעות האלו קרבן אם אינן נקצצות</b>. ראה רוח סערה {טז} באה וירא שמא יקצצו נטיעותיו ואמר הרי אלו קרבן אם אינן נקצצות. או שראה דליקה נפלה בעיר וירא על טליתו שמא תשרף ואומר הרי זו קרבן אם לא תשרף: <b>יש להם פדיון</b>. כשאר הקדשות, ויפדו ויקנה בדמיהן קרבן. דכיון דלא אמר הרי הן עלי כקרבן {יח}, לאו למיסרינהו עליה כקרבן איכוין אלא שיהיו לקנות בדמיהן קרבן: <b>אין להם פדיון</b>. אלא המעות נתפסין בקדושה והנטיעות חוזרות להיות קדושות, דכיון דאמר עד שיקצצו, הכי קאמר, לכשאפדם יחזרו ויקדשו עד שיקצצו:
<b style="color: gray;">תוי"ט</b>
{טו} <b>נטיעות</b>. מהו דתימא דהוי כמו נדרי שגגות דאדעתא דהכי אקדשינהו שהיה סבור שא''א שינצלו ולא גמר בלבו להקדישן קמ''ל דדברים שבלב כי הני דלא מוכח לא הוין דברים. הרא''ש: {טז} <b>גמרא</b> דאי לאו הכי אימת קדשי: {יז} <b>יש</b> כו'. בדין הוא דהו''ל למתני קדושות כו', אלא איידי דסיפא דתני אין להם כו'. גמרא: {יח} <b>ז''ל</b> הרא''ש, ולא אמר שאסרן עליו כקרבן כיון דלא אמר עלי ע''כ. אבל אי אמר עלי קרבן, אע''ג דלא אמר כקרבן הוי נדר לאסור איסר על נפשו ולא להקדישו:
<h3>פרק ג - משנה ו</h3>
הַנּוֹדֵר מִיּוֹרְדֵי הַיָּם, מֻתָּר בְּיוֹשְׁבֵי הַיַּבָּשָׁה. מִיּוֹשְׁבֵי הַיַּבָּשָׁה, אָסוּר בְּיוֹרְדֵי הַיָּם, שֶׁיּוֹרְדֵי הַיָּם בִּכְלָל יוֹשְׁבֵי הַיַּבָּשָׁה. לֹא כָאֵלּוּ שֶׁהוֹלְכִין מֵעַכּוֹ לְיָפוֹ, אֶלָּא בְמִי שֶׁדַּרְכּוֹ לְפָרֵשׁ {כב}:
<b style="color: gray;">רע"ב</b> <b>מותר ביושבי יבשה</b>. שאין דרכם לרדת בים {יט}: <b>בכלל יושבי יבשה</b>. שסופם לרדת ולישב ביבשה {כ}: <b>לא כאלו ההולכים מעכו ליפו</b>. אית דמפרשי לה הכי, הא דתנן ברישא דמתניתין הנודר מיורדי הים מותר ביושבי יבשה דמשמע הא ביורדי הים אסור, לא כאלו שהולכים מעכו ליפו, שהנודר מיורדי הים אינו אסור בהם, דמשום דרך מועט כזה לא מקרו יורדי הים. ואית דמפרשי, לא כאלו ההולכים מעכו ליפו בלבד דבכלל יורדי הים הם ליאסר {כא}, וגם יושבי יבשה מקרו, אלא אף במי שדרכו לפרש, לפי שסופו לירד ליבשה:
<b style="color: gray;">תוי"ט</b>
{יט} <b>לשון</b> הר''ן, באותן שאין רגילין להיות יורדי הים באניות: {כ} <b>לשון</b> הר''ן, אפילו הם עכשיו בים שסופם לעלות ליבשה: {כא} <b>ומסתברא</b> דדוקא במי שרגיל בזה תדיר א''נ במי שהיה יורד בשעת נדרו מעכו ליפו. הרשב''א: {כב} <b>לפרש</b>. נקרא היורד בים באניות גדולות ומתרחק מן הארץ ריחוק גדול. אבל מעכו ליפו הולכים על חוף הים וקרוב ליבשה. הר''מ:
<h3>פרק ג - משנה ז</h3>
הַנּוֹדֵר מֵרוֹאֵי הַחַמָּה, אָסוּר אַף בַּסּוּמִין, שֶׁלֹּא נִתְכַּוֵּן זֶה אֶלָּא לְמִי שֶׁהַחַמָּה רוֹאָה אוֹתוֹ:
<b style="color: gray;">רע"ב</b> <b>מי שהחמה רואה אותו</b>. מדלא קאמר מן הרואים {כג}:
<b style="color: gray;">תוי"ט</b>
{כג} <b>גמרא</b>. ומסיים, לאפוקי דגים שבים ועוברין שבמעי אמן שאין חמה רואה אותן שמותר בהן כו'. והעיקר בכל זה בנדרים הלך אחר לשון בני אדם. הר''מ:
<h3>פרק ג - משנה ח</h3>
הַנּוֹדֵר מִשְּׁחוֹרֵי הָרֹאשׁ, אָסוּר בַּקֵּרְחִין וּבְבַעֲלֵי שֵׂיבוֹת, וּמֻתָּר בַּנָּשִׁים וּבַקְּטַנִּים, שֶׁאֵין נִקְרָאִין שְׁחוֹרֵי הָרֹאשׁ אֶלָּא אֲנָשִׁים:
<b style="color: gray;">רע"ב</b> <b>אסור בקרחים ובבעלי השיבות</b>. מדלא קאמר בבעלי השער {כד}: <b>שאין נקראים שחורי הראש אלא אנשים</b>. לפי שהאנשים פעמים מכסים ראשם ופעמים מגלים ומשחרות ראשם ניכר שהם אנשים, אבל נשים לעולם הולכות וראשם מכוסה. והקטנים בין זכרים בין נקבות הולכין בגילוי הראש ואינם ניכרים בין זכר לנקבה, ומשום הכי לא אקרו שחורי הראש אלא האנשים הגדולים:
<b style="color: gray;">תוי"ט</b>
{כד} <b>גמרא</b>. ומפרש הר''נ אלמא אפילו קרחין בכלל וכיון דשחורי הראש לגבי קרחין, לאו דוקא לבעלי שיבות נמי לאו דוקא ולאותן שאדם מתאר אותם בשחורי הראש נתכוין דהיינו אנשים כו':
<h3>פרק ג - משנה ט</h3>
הַנּוֹדֵר מִן הַיִּלּוֹדִים, מֻתָּר בַּנּוֹלָדִים. מִן הַנּוֹלָדִים {כו}, אָסוּר בַּיִּלּוֹדִים. רַבִּי מֵאִיר מַתִּיר אַף בַּיִּלּוֹדִים. וַחֲכָמִים אוֹמְרִים, לֹא נִתְכַּוֵּן {כז} זֶה אֶלָּא בְמִי שֶׁדַּרְכּוֹ לְהוֹלִיד:
<b style="color: gray;">רע"ב</b> <b>מן הילודים</b>. משמע שנולדו כבר {כה}: <b>מן הנולדים</b>. משמע העתידין להוולד: <b>מן הנולדים רבי מאיר מתיר אף בילודים</b>. בגמרא מפרש דחסורי מחסרא והכי קתני, מן הנולדים אסור בילודים, ר''מ אומר אף הנודר מן הנולדים מותר בילודים, כי היכי דהנודר מן הילודים מותר בנולדים: <b>אלא ממי שדרכו להוליד</b>. כגון אדם ובהמה, לאפוקי עופות ודגים שאין מולידים אלא מטילים ביצים:
<b style="color: gray;">תוי"ט</b>
{כה} <b>משום</b> דבלשון בני אדם כך הוא דאלו בלשון תורה משמע נמי בעתידים להוולד כדכתיב כל הבן הילוד. הר''נ: {כו} <b>הנולדים</b>. דלשון הנולדים כולל שניהם אותם שנולדו ואותם שעתידים להוולד. ור''ל בלשון בני אדם: {כז} <b>לא</b> כו'. לפרושי טעמיה דת''ק משום שלא נתכוין זה אלא במי שדרכו להוליד בין להבא בין לשעבר ור''מ סובר דבלשון בני אדם לא מקרי נולדים אלא עתידים להוולד. הר''נ. ועתוי''ט:
<h3>פרק ג - משנה י</h3>
הַנּוֹדֵר מִשּׁוֹבְתֵי שַׁבָּת, אָסוּר בְּיִשְׂרָאֵל וְאָסוּר בַּכּוּתִים {כח}. מֵאוֹכְלֵי שׁוּם, אָסוּר בְּיִשְׂרָאֵל וְאָסוּר בַּכּוּתִים. מֵעוֹלֵי יְרוּשָׁלַיִם, אָסוּר בְּיִשְׂרָאֵל וּמֻתָּר בַּכּוּתִים:
<b style="color: gray;">רע"ב</b> <b>מאוכלי שום</b>. אחד מעשר תקנות שתיקן עזרא שיהיו אוכלים שום לילי שבת, מפני שמרבים הזרע וליל שבת הוא זמן עונה של תלמידי חכמים: <b>ומותר בכותים</b>. שאינן עולים לרגל. ואע''ג דמדאורייתא הוא, מפני שהם שונאים ירושלים ובחרו להם הר גריזים:
<b style="color: gray;">תוי"ט</b>
{כח} <b>ואסור</b> כו'. שאין בכלל דבריו אלא מצווין ועושין, והרי כותים שהם גרים הם מצווין ועושין, משא''כ עו''ג דאע''ג דמשכחת דעושין אינן מצווין. הר''נ:
<h3>פרק ג - משנה יא</h3>
קוֹנָם שֶׁאֵינִי נֶהֱנֶה לִבְנֵי נֹחַ, מֻתָּר בְּיִשְׂרָאֵל וְאָסוּר בְּאֻמּוֹת הָעוֹלָם. שֶׁאֵינִי נֶהֱנֶה לְזֶרַע אַבְרָהָם, אָסוּר בְּיִשְׂרָאֵל וּמֻתָּר בְּאֻמּוֹת הָעוֹלָם. שֶׁאֵינִי נֶהֱנֶה לְיִשְׂרָאֵל {ל}, לוֹקֵחַ {לא} בְּיוֹתֵר וּמוֹכֵר בְּפָחוֹת. שֶׁיִּשְׂרָאֵל נֶהֱנִין לִי, לוֹקֵחַ בְּפָחוֹת וּמוֹכֵר בְּיוֹתֵר אִם שׁוֹמְעִין לוֹ {לב} שֶׁאֵינִי נֶהֱנֶה לָהֶן וְהֵן לִי, יַהֲנֶה לַנָּכְרִים {לג}. קוֹנָם שֶׁאֵינִי נֶהֱנֶה לָעֲרֵלִים, מֻתָּר בְּעַרְלֵי יִשְׂרָאֵל וְאָסוּר בְּמוּלֵי הָאֻמּוֹת. קוֹנָם שֶׁאֵינִי נֶהֱנֶה לַמּוּלִים, אָסוּר בְּעַרְלֵי יִשְׂרָאֵל וּמְתָּר בְּמוּלֵי הָאֻמּוֹת, שֶׁאֵין הָעָרְלָה קְֹרוּיָה אֶלָּא לְשֵׁם הַגּוֹיִם, שֶׁנֶּאֱמַר (ירמיה ט) כִּי כָל הַגּוֹיִם עֲרֵלִים וְכָל בֵּית יִשְׂרָאֵל עַרְלֵי לֵב, וְאוֹמֵר (שמואל א יז) וְהָיָה הַפְּלִשְׁתִּי הֶעָרֵל הַזֶּה, וְאוֹמֵר (שמואל ב א) פֶן תִּשְׂמַחְנָה בְּנוֹת פְּלִשְׁתִּים, פֶּן תַּעֲלֹזְנָה בְּנוֹת הָעֲרֵלִים. רַבִּי אֶלְעָזָר בֶּן עֲזַרְיָה אוֹמֵר, מְאוּסָה הָעָרְלָה שֶׁנִּתְגַּנּוּ בָהּ הָרְשָׁעִים, שֶׁנֶּאֱמַר, כִּי כָל הַגּוֹיִם עֲרֵלִים. רַבִּי יִשְׁמָעֵאל אוֹמֵר, גְּדוֹלָה מִילָה שֶׁנִּכְרְתוּ עָלֶיהָ שְׁלש עֶשְׂרֵה בְרִיתוֹת {לד}. רַבִּי יוֹסֵי אוֹמֵר, גְּדוֹלָה מִילָה, שֶׁדּוֹחה אֶת הַשַּׁבָּת הַחֲמוּרָה. רַבִּי יְהוֹשֻׁעַ בֶּן קָרְחָה אוֹמֵר, גְּדוֹלָה מִילָה, שֶׁלֹּא נִתְלָה לוֹ לְמֹשֶׁה הַצַדִּיק {לה} עָלֶיהָ מְלֹא שָׁעָה {לו}. רַבִּי נְחֶמְיָה אוֹמֵר, גְּדוֹלָה מִילָה, שֶׁדּוֹחָה אֶת הַנְּגָעִים. רַבִּי אוֹמֵר, גְּדוֹלָה מִילָה, שֶׁכָּל הַמִּצְוֹת שֶׁעָשָׂה אַבְרָהָם אָבִינוּ לֹא נִקְרָא שָׁלֵם, עַד שֶׁמָּל, שֶׁנֱּאֱמַר (בראשית יז), הִתְהַלֵּךְ לְפָנַי וֶהְיֵה תָמִים. דָּבָר אַחֵר, גְּדוֹלָה מִילָה, שֶׁאִלְמָלֵא הִיא, לֹא בָרָא הַקָּדוֹשׁ בָּרוּךְ הוּא אֶת עוֹלָמוֹ, שֶׁנֶּאֱמַר (ירמיה לג), כֹּה אָמַר יְיָ אִם לֹא בְרִיתִי יוֹמָם וָלָיְלָה {לז}, חֻקּוֹת שָׁמַיִם וָאָרֶץ לֹא שָׂמְתִּי:
<b style="color: gray;">רע"ב</b> <b>מותר בישראל</b>. שיצאו מכלל בני נח {כט}: <b>ואסור בעובדי כוכבים</b>. ואפילו באותם שהם מזרע אברהם: <b>אסור בישראל</b>. וגרים נמי בכלל זרע אברהם נינהו, דכתיב (בראשית י''ז) כי אב המון גוים נתתיך: <b>ומותר בעובדי כוכבים</b>. ואפילו באותם שהם מזרע אברהם, דלא אקרו זרע אברהם אלא בני יעקב בלבד, דכתיב (שם כ''א) כי ביצחק יקרא לך זרע, ביצחק ולא כל יצחק: <b>שאיני נהנה לישראל</b>. משל ישראל: <b>שאין ישראל נהנים לי</b>. משלי: <b>ומוכר ביותר אם שומעין לו גרסינן</b>. כלומר ימכור הדבר ביותר מכדי שויו אם ירצה חבירו לשמוע לו, ולקנות ממנו החפץ ביותר ממה ששוה: <b>לערלים</b>. דעתו על מי שאינו מאמין בברית מילה: <b>למולים</b>. המאמינים בברית מילה: <b>מותר בערלי ישראל</b>. כגון מי שמתו אחיו מחמת מילה: <b>ואסור במולי אומות</b>. כגון ערבי מהול וגבעוני מהול: <b>שלש עשרה בריתות</b>. נאמרו בפרשת מילה שנאמרה לאברהם: <b>שהיא דוחה את השבת</b>. דכתיב (ויקרא י''ב) וביום השמיני ימול בשר ערלתו, ואפילו בשבת: <b>שהיא דוחה את הנגעים</b>. דדרשינן ימול, ואפילו במקום בהרת, ואין כאן משום קוצץ בהרתו שהוא בלאו דהשמר בנגע הצרעת (דברים כ''ד:):
<b style="color: gray;">תוי"ט</b>
{כט} <b>כיון</b> דאקדש אברהם מתקרו על שמיה. גמרא: {ל} <b>לישראל</b>. דוקא נקט אומה שלימה, דאלו מחבירו תנן בס''פ דלקמן דלא ימכור, ופירש הר''ב גזירה שמא יקח כו', אבל אומה שלימה לא גזרו שא''א לו שיפרוש מכולם. כ''כ הר''מ: {לא} <b>לוקח</b> כו'. מוקמינן בגמרא בזבינא מציעתא. כלומר שאינו חריף בקופצים הרבה. ואינו מוטל גם כן דלא קפיץ עליה כלל דאינה הנאת לוקח ומוכר על שהוא נמכר שוה בשוה. וכ''ז דוקא בשאסר על עצמו שלא יהנה מישראל דבכהאי גוונא לא מתהני מנייהו. אבל אי אסר על עצמו נכסיהם אפילו לקח שוה מנה במאתים אסור להנות ממקחו שנדרו כבר על נכסיהם. הר''נ: {לב} <b>אם</b> שומעים כו'. כי היכי דלא למתפס תנא בלישנא דתימר ליה אטו בשופטני עסקינן הלכך קאמר תנא גופא אם שומעין לו: {לג} <b>לאומות</b>. קמ''ל דלא תימא כיון דא''א לו לעמוד בנדרו והו''ל כהאי דפ''ב שבועה שלא אישן ג' ימים לוקה ויישן לאלתר. וה''נ נימא דיהנה לאלתר דדבר שא''א לעמוד בו הוא. קמ''ל דלא כיון דאיכא תקנתא באומות אע''פ שהיא תקנה רחוקה לו. הר''נ: {לד} <b>י''ג</b> בריתות. כלומר שלכך באו במספר י''ג לומר לך שזאת המצוה שקולה וגדולה וברית כרותה עליה כמו שנכרת ברית על הי''ג מדות שנאמרו למשה רבינו ע''ה ושם נאמר הנה אנכי כורת ברית שאין שום אחת מהן חוזרת ריקם. תוי''ט: {לה} <b>למשה</b> כו'. דיש זכות תולה, כדתנן במ''ד פ''ג דסוטה. ונ''ל דה''ט דכל המצות כולן הן חוץ לגופו וזו מצוה שבגופו היא, ולפיכך אין כח בשום מצוה לתלות עונש עוונה: {לו} <b>מלא</b> שעה. כדאמר רבי בברייתא שלא נתרשל משה רבינו ע''ה, אלא כך אמר אמול ואצא סכנה כו' אמול ואשהה ג' ימים הקב''ה אמר לי לך שוב מצרימה, אלא מפני שנתעסק במלון תחלה כו', וש''מ דמלא שעה של התעסקות במלון תחלה לא נתלה לו. ואותו מלון פירש''י שסמוך למצרים היה: {לז} <b>ולילה</b>. ואע''ג דתנן בפ''ב דמגילה דאין מלין אלא ביום. מ''מ הרי משעה שנימול הנה המצוה קיימת בגופו יומם ולילה. תוי''ט:
<h2>פרק ד</h2>
<h3>פרק ד - משנה א</h3>
אֵין בֵּין הַמֻּדָּר הֲנָאָה מֵחֲבֵרוֹ לַמֻּדָּר הֵימֶנּוּ מַאֲכָל אֶלָּא דְרִיסַת הָרֶגֶל וְכֵלִים שֶׁאֵין עוֹשִׂין בָּהֶן אֹכֶל נֶפֶשׁ. הַמֻּדָּר מַאֲכָל מֵחֲבֵרוֹ, לֹא יַשְׁאִילֶנּוּ נָפָה וּכְבָרָה וְרֵחַיִם וְתַנּוּר, אֲבָל מַשְׁאִיל לוֹ חָלוּק וְטַבַּעַת וְטַלִּית וּנְזָמִים וְכָל דָּבָר שֶׁאֵין עוֹשִׂין בּוֹ אֹכֶל נֶפֶשׁ. מָקוֹם שֶׁמַּשְׂכִּירִין כַּיּוֹצֵא בָהֶן, אָסוּר:
<b style="color: gray;">רע"ב</b> <b>אין בין המודר</b>. אלא דריסת הרגל. לעבור דרך ארצו, או להשאיל כלים שאין עושין בהם {א} אוכל נפש, שמותרין במודר הימנו מאכל, ואסורין במודר הימנו הנאה: <b>נפה וכברה רחים ותנור</b>. שמתקנים בהם אוכל נפש. וכל שכן קדרה ושפוד שהאוכל עומד בתוכו. ומודר מאכל דתנן במתניתין, הוא שיאמר לו הנאת מאכלך עלי קונם: <b>מקום שמשכירין כיוצא בהם</b>. דכיון דדרך להשכיר כיוצא בזה והוא מוחל לו השכירות, באותם הדמים יכול לקנות אוכל נפש והוא הדירו מהנאה המביאה לידי מאכל {ב}:
<b style="color: gray;">תוי"ט</b>
{א} <b>ואע''ג</b> דהוי רק גורם דגורם. הרא''ש. וצ''ל דתנור דקתני לא שאופין בו אלא שעומדים קדירות ושפודים בתוכו להתבשל ולצלות. ועתוי''ט: {ב} <b>בגמרא</b> פריך אימא שלא ילעט חטין ויתן על גבי מכתו. אמר רבא באומר הנאה המביאה כו', וכמ''ש הר''ב בסמוך:
<h3>פרק ד - משנה ב</h3>
הַמֻּדָּר הֲנָאָה מֵחֲבֵרוֹ, שׁוֹקֵל אֶת (לוֹ) שִׁקְלוֹ, וּפוֹרֵעַ אֶת חוֹבוֹ, וּמַחֲזִיר לוֹ אֶת אֲבֵדָתוֹ. מָקוֹם שֶׁנּוֹטְלִין עָלֶיהָ שָׂכָר {ו}, תִּפּוֹל הֲנָאָה לַהֶקְדֵּשׁ:
<b style="color: gray;">רע"ב</b> <b>שוקל לו שקלו</b>. מחצית השקל שחייב כל אחד מישראל בכל שנה לצורך קרבנות צבור. והמדיר יכול לשקול בשבילו, דמצוה בעלמא קעביד {ג}: <b>ופורע לו חובו</b>. אית דמוקמי לה דוקא בחוב שהתנה לוה עם המלוה שלא יפרענו אלא לכשירצה ולא יוכל המלוה ללחצו, והשתא לא אהני ליה מידי במה שפורע חובו. ואית דמוקמי לה בכל חוב שבעולם, שאינו אלא מונע את בעל חובו שלא יתבענו, ומניעת תביעה אינה בכלל הנאה {ד}: <b>ומחזיר לו אבדתו</b>. בין שהיו נכסי מחזיר אסורים על בעל אבדה בין שהיו נכסי בעל אבדה אסורים על המחזיר {ה} משום דמצוה קעביד: <b>ובמקום שנוטלין עליה שכר תפול הנאה להקדש</b>. כששניהם מודרים הנאה זה מזה, אם הוא נוטל שכר נמצא נהנה, ואם אינו נוטל שכר נמצא מהנה, לפיכך תפול הנאה להקדש. ולא אמרינן יוליך הנאה לים המלח, לפי שאסר עליו הנאתו כהקדש, {ז} הלכך כל הנאה הבאה לידו ממנו הקדש היא:
<b style="color: gray;">תוי"ט</b>
{ג} <b>וק''ל</b> דהרי מ''מ נמצא שזה נהנה וניצל מתביעת ממון והרי מהנהו כו', הלכך נראה כפירוש הר''נ כגון ששלח את שקלו ונגנב או אבד משנתרמה תרומה דפטור מלשלם כדתנן ריש פ''ב דשקלים, וקמ''ל שאע''פ שהיה דרכן לפרוע אותו שרי, כיון שאין הגזברים יכולים לכופו וכפירש''י: {ד} <b>ואתיא</b> מתניתין כתנן דריש פרק י''ג דכתובות מ''ב דאלו לרבנן גזירה בחוב שהתנה אטו חוב שלא התנה. גמרא. ועתוי''ט: {ה} <b>ואע''ג</b> דמתהני בפרוטה דרב יוסף דעוסק במצוה כו' ולא בעי למיתב פרוטה לעני כו'. דלא שכיח דלהוי שביק ולא יהיב פרוטה לעני בשביל אותה מצוה. רש''י. והרא''ש והר''ן פירשו דלא שכיח שיזדמן לו עני באותה שעה: {ו} <b>שכר</b>. דהיינו אם היה מחזיר בטל מן הסלע דבכהאי גוונא מחייב בעל אבידה ליתן לו שכר כדאיתא בפרק א''מ. ועתוי''ט: {ז} <b>ומודר</b> היינו קונם, כלומר ויש מעילה בקונמות, שהוא כינוי לקרבן. רש''י:
<h3>פרק ד - משנה ג</h3>
וְתוֹרֵם {ח} אֶת תְּרוּמָתוֹ וּמַעְשְׂרוֹתָיו לְדַעְתּוֹ. וּמַקְרִיב {י} עָלָיו קִנֵּי זָבִין {יא}, קִנֵּי זָבוֹת, קִנֵּי יוֹלְדוֹת, חַטָּאוֹת וַאֲשָׁמוֹת, וּמְלַמְּדוֹ מִדְרָשׁ, הֲלָכוֹת וְאַגָּדוֹת, אֲבָל לֹא יְלַמְּדֶנּוּ מִקְרָא. אֲבָל מְלַמֵּד הוּא אֶת בָּנָיו (וְאֶת בְּנוֹתָיו) מִקְרָא {יב}, וְזָן אֶת אִשְׁתּוֹ וְאֶת בָּנָיו {יד} אַף עַל פִּי שֶׁהוּא חַיָּב בִּמְזוֹנוֹתֵיהֶם. וְלֹא יָזוּן אֶת בְּהֶמְתּוֹ בֵּין טְמֵאָה בֵּין טְהוֹרָה. רַבִּי אֱלִיעֶזֶר אוֹמֵר, זָן אֶת הַטְּמֵאָה {טו}, וְאֵינוֹ זָן אֶת הַטְּהוֹרָה. אָמְרוּ לוֹ, מַה בֵּין טְמֵאָה לִטְהוֹרָה. אָמַר לָהֶן, שֶׁהַטְּהוֹרָה נַפְשָׁהּ לַשָּׁמַיִם וְגוּפָהּ שֶׁלּוֹ, וּטְמֵאָה נַפְשָׁהּ וְגוּפָהּ לַשָּׁמַיִם {טז}. אָמְרוּ לוֹ, אַף הַטְּמֵאָה נַפְשָׁהּ לַשָּׁמַיִם וְגוּפָהּ שֶׁלּוֹ, שֶׁאִם יִרְצֶה, הֲרֵי הוּא מוֹכְרָהּ לַגּוֹיִם אוֹ מַאֲכִילָהּ לַכְּלָבִים:
<b style="color: gray;">רע"ב</b> <b>ותורם תרומתו ומעשרותיו לדעתו</b>. כגון שאמר כל הרוצה לתרום יבא ויתרום. {ט} אבל לא יאמר לו לתרום, שהרי עושהו שליח והנאה היא לו שעושה שליחותו: <b>ומקריב לו קיני זבין וזבות</b>. כהן שהדיר את ישראל הנאה ממנו, יכול להקריב קרבנותיו שמביא על זב וזבה ויולדת: <b>ומלמדו מדרש</b>. ספרא וספרי, שהוא מדרש הפסוקים: <b>הלכות</b>. הלכה למשה מסיני: <b>אגדות</b>. דברי חכמים שהסמיכום על הפסוקים. וטעמא דשרי ללמדו כל הני, שאין אדם רשאי ליקח שכר כדי ללמד את חבירו את כל אלה, ואין כאן הנאה, דמצוה קעביד: <b>אבל לא ילמדנו מקרא</b>. שמותר ליטול שכר על למוד המקרא, שאינו נוטל אלא שכר פיסוק טעמים לנגן המקראות כהלכתן, ולאו דאורייתא הוא ושרי ליטול שכר עליו, ואם אינו נוטל נמצא מהנהו, ואם נוטל נמצא נהנה. ודוקא במקום שנהגו ליטול שכר על המקרא, אבל במקום שאין נוטלין שכר על המקרא אף המקרא שרי ללמדו: <b>אבל מלמד הוא את בניו</b>. ואע''ג דמצוה על האב ללמד את בנו וזה מוציאו מידי חובתו, לא מקריא הנאה, דמצות לאו ליהנות נתנו {יג}. וגם אפשר שהיה מוצא אחר שהיה מלמדו חנם: <b>ולא יזון את בהמתו</b>. דניחא ליה בפיטומה וקא מהני ליה: <b>טמאה נפשה וגופה לשמים</b>. דלמלאכה קיימא ואינו חושש על פיטומה: <b>שאם ירצה מוכרה לעכו''ם</b>. לאכילה ונוטל דמים יתירים בשביל פיטומה:
<b style="color: gray;">תוי"ט</b>
{ח} <b>ותורם</b>. לא משמע אלא משל בעל הפירות: {ט} <b>דכשאומר</b> כל הרוצה לאו שליחות גמור הוא ולא הוי כמו כל השומע דהוי שליחות כמ''ש ריש פ''ז דכתובות דלשון כל השומע שליחות מעליא הוי. הר''נ. ועתוי''ט: {י} <b>ומקריב</b> כו'. שהכהנים שלוחי שמים הם ואינם שלוחי בעל הקרבן. הר''מ. ונקט הני קרבנות לרבותא דאע''ג דמתיר למחוסרי כפורים לאכול בקדשים אפ''ה שרי דאין זה אלא מחמת הנאה בעלמא. הר''נ: {יא} <b>קני</b> כו'. לפי שכל אלו מביאים שתי תורים קראם כן. הר''נ: {יב} <b>מקרא</b>. ואפילו במקום דנוטלים שכר עליה מ''מ לא היה המודר חייב שכר מלמד לבניו. תוספ': {יג} <b>זה</b> כלל לכל מקום שאמרנו מצוה קא עביד דהיינו אע''פ שזה נהנה כשיוצא בזה ידי מצותו שא''צ עוד לעשותה לא מקרי הנאה דלאו כו'. ומיהו הנאה אחרת הבאה לו ע''י מצוה מקריא הנאה כמ''ש בשם הר''נ בריש פ''ב גבי קונם שאני משמשך: {יד} <b>אשתו</b> כו'. לפירוש השני שפירש הר''ב מ''ב דאתיא אפילו כרבנן דחנן ה''נ איכא לאוקמי מתניתין דהכא אפילו כרבנן וכדפירש''י שהוא מענגה במזונות יתרים והבעל נותן לה קצבה. והר''ב לא מפרש כלום משום דהלכה כחנן ובכל גווני מיירי. ועתוי''ט: {טו} <b>הטמאה</b>. היינו לזונה מזונות יתרים כדי לפטמה משום דס''ל כיון דאינה עומדת לאכילה אלא למלאכה אינן נהנין בעלים בפטומה דאדרבא מפנקה טפי ולא עבדה שפיר אבל במזונות הצריכין לכדי חייה לא שרי ר''א דבכהאי גוונא ודאי מהנהו. הר''נ. ומדר''א נשמע לת''ק דג''כ בהכי מיירי ומזה מוכרח פירש''י דבסמוך לעיל. ועתוי''ט: {טז} <b>וגופה</b> כו'. שאינו יכול להנות אלא בעוד נפשה בה הלכך לאו הנאה היא אבל טהורה אע''פ שנפשה לשמים גופה שלו לשחוט. תוספ':
<h3>פרק ד - משנה ד</h3>
הַמֻּדָּר הֲנָאָה מֵחֲבֵרוֹ וְנִכְנַס לְבַקְּרוֹ, עוֹמֵד, אֲבָל לֹא יוֹשֵׁב. וּמְרַפְּאֵהוּ רְפוּאַת נֶפֶשׁ, אֲבָל לֹא רְפוּאַת מָמוֹן {כ}. וְרוֹחֵץ עִמּוֹ בְּאַמְבָּטִי גְדוֹלָה, אֲבָל לֹא בִקְטַנָּה. וְיָשֵׁן עִמּוֹ בַּמִּטָּה. רַבִּי יְהוּדָה אוֹמֵר {כב}, בִּימוֹת הַחַמָּה, אֲבָל לֹא בִימוֹת הַגְּשָׁמִים, מִפְנֵי שֶׁהוּא מַהֲנֵהוּ. וּמֵסֵב עִמּוֹ עַל הַמִּטָּה {כג}, וְאוֹכֵל עִמּוֹ עַל הַשֻּׁלְחָן {כד}, אֲבָל לֹא מִן הַתַּמְחוּי, אֲבָל אוֹכֵל הוּא עִמּוֹ מִן הַתַּמְחוּי הַחוֹזֵר. לֹא יֹאכַל עִמּוֹ מִן הָאֵבוּס {כה} שֶׁלִּפְנֵי הַפּוֹעֲלִים, וְלֹא יַעֲשֶׂה עִמּוֹ בָאֹמֶן, דִּבְרֵי רַבִּי מֵאִיר. וַחֲכָמִים אוֹמְרִים, עוֹשֶׂה הוּא בְּרָחוֹק {כו} מִמֶּנּוּ:
<b style="color: gray;">רע"ב</b> <b>עומד אבל לא יושב</b>. מתניתין איירי כשנכסי המבקר אסורים על החולה {יז}, ובמקום שנוטלין שכר על הישיבה {יח} עם החולה, שאם יושב עמו ואינו נוטל שכרו הנהוג הרי מהנהו. אבל עמידה, זמן מועט הוא ואין רגילין ליטול עליה שכר: <b>רפואת הנפש</b>. רפואת גופו: <b>רפואת ממון</b>. רפואת בהמתו. לפי שחייב אדם לרפאות את חבירו כשחלה, שנאמר (דברים כ''ב) והשבותו לו, לרבות אבדת גופו, ומצוה קעביד, לפיכך אע''פ שהדירו הנאה ממנו מרפאו בידיו {יט} כשחלה בגופו. ואם חלתה בהמתו אינו יכול לרפאה בידים מפני שמהנהו, אבל אומר לו סם פלוני יפה לה {כא}, סם פלוני רע לה: <b>אבל לא בקטנה</b>. מפני שמהנהו כשמגביה עליו את המים: <b>אבל לא בימות הגשמים</b>. מפני שמחממו. והלכה כר' יהודה: <b>אבל לא מן התמחוי</b>. לא יאכל עמו בכלי אחד, שמא יניח מלאכול מנה יפה שבו כדי שיאכל זה המודר הנאה ממנו, או שמא יקרב לפניו חתיכה שיאכל ונמצא מהנהו: <b>אבל אוכל הוא [עמו] מן התמחוי החוזר</b>. לבעל הבית. ראובן אוכל בקערה שיודע שכשיחזירנה לבעל הבית יחזור בעל הבית וישלחנה לשמעון שמודר הנאה ממנו, ולא חיישינן שמא ישייר בקערה כדי שיאכל ממנה שמעון ונמצא מהנהו: <b>האבוס שלפני הפועלים</b>. כלי גדול שממלאים אותו ואוכלים בו כל הפועלים ביחד: <b>לא יעשה עמו באומן</b>. לא יקצור עמו באותה שורה שהוא קוצר. שגורם לו שממהר לעשות מלאכתו כשמוצא המקום פנוי ונמצא מהנהו. ואין הלכה כר''מ:
<b style="color: gray;">תוי"ט</b>
{יז} <b>דאי</b> נכסי חולה אסורים על המבקר סברה מתניתין דנכנס ומבקרו אפילו יושב דמדבר שחיותו תלוי בו לא אסריה שלא יהנה ממנו, וישיבה נמי חיותיה הוא: {יח} <b>שהוא</b> מותר משום דמצות בקור דינה בעמידה. הר''נ: {יט} <b>ומיהו</b> דוקא שיהא משל מודר אבל משל מדיר לא דאפילו היכא דאין לו למודר ממה שיתרפא דמצוה קא עביד אפ''ה כיון דיהיב ליה מיד ליד אסור (וכדלקמן ס''פ כו'. הר''ן). ומיירי במקום שאין נוטלין שכר על הרפואה, דאל''ה פשיטא דאסור לרפאותו בחנם. הרא''ש: {כ} <b>לא</b> כו'. פירש הר''ן בשיש שם רופא אחר דאי לא שרי לרפאות דהתנן מחזיר אבידתו ואין לך השבה גדולה מזו ואפ''ה מרפאהו רפואת גופו לפי שלא מכל אדם זוכה להתרפאות: {כא} <b>וה''ט</b> כיון דאיהו לא יהיב האי סם עליה שרי דהנאה ממילא אתיא. הר''נ. ודוקא במקום שאין נוטלין עליה שכר כו'. ב''י: {כב} <b>ר''י</b> אומר. פירושא קמפרש ובברייתא פליג עליה ר''מ: {כג} <b>המטה</b>. ולא חיישינן שמא יישן אצלו. הרא''ש: {כד} <b>השלחן</b>. ולא חיישינן שמא יאכל עמו דכיון שהדירו מסתמא שונאין זה את זה טפי משני אכסנאים על שלחן אחד זה בשר וזה גבינה. הרא''ש: {כה} <b>האבוס</b>. שמתוך שהם עמלים אוכלין הרבה ומשום הכי נקרא אבוס. ואם אחד מהן אוכל מעט נמצא מהנה את חבירו ואבוס החוזר לא שייך בהו. הר''נ: {כו} <b>ברחוק</b>. בקרוב כולי עלמא לא פליגי דאסור, כי פליגי ברחוק אי גזרינן רחוק אטו קרוב. גמרא:
<h3>פרק ד - משנה ה</h3>
הַמֻּדָּר הֲנָאָה מֵחֲבֵּרוֹ לִפְנֵי {כז} שְׁבִיעִית, לֹא יוֹרֵד לְתוֹךְ שָׂדֵהוּ, וְאֵינוֹ אוֹכֵל מִן הַנּוֹטוֹת. וּבַשְּׁבִיעִית אֵינוֹ יוֹרֵד לְתוֹךְ שָׂדֵהוּ, אֲבָל אוֹכֵל הוּא מִן (הַנְּטִיעוֹת) הַנּוֹטוֹת. נָדַר הֵימֶנּוּ מַאֲכָל לִפְנֵי שְׁבִיעִית, יוֹרֵד לְתוֹךְ שָׂדֵהוּ, וְאֵינוֹ אוֹכֵל מִן הַפֵּרוֹת. וּבַשְּׁבִיעִית, יוֹרֵד וְאוֹכֵל:
<b style="color: gray;">רע"ב</b> <b>מן הנוטות</b>. פירות תלויין הנוטין חוץ מן הפרדס: <b>ובשביעית לא ירד לתוך שדהו</b>. אע''ג דפירות שביעית רחמנא אפקרינהו, גוף הקרקע לא אפקר רחמנא, וחיישינן שמא בשעה שאינו {כח} אוכל מן הפירות ישהה בשדה ויתעכב שם ויהנה מגוף הקרקע שאינו הפקר:
<b style="color: gray;">תוי"ט</b>
{כז} <b>לפני</b>. שהדירו חבירו קודם שנכנס שביעית אין יורד כו' דאסור בדריסת הרגל ואין אוכל מן הנוטות כו' שיכול ליקח מהן וא''צ לכנוס בתוך השדה ואע''ג דהן שביעית לא יאכל מהן דאדם אוסר דבר שברשותו ואפילו לכשיצא מרשותו כו'. רש''י: {כח} <b>דאלו</b> בשעה שאוכל ארעא נמי הפקירא הוא. גמרא:
<h3>פרק ד - משנה ו</h3>
הַמֻּדָּר הֲנָאָה מֵחֲבֵרוֹ, לֹא יַשְׁאִילֶנּוּ וְלֹא יִשְׁאַל מִמֶּנּוּ. לֹא יַלְוֶנּוּ וְלֹא יִלְוֶה מִמֶּנּוּ, וְלֹא יִמְכּוֹר לוֹ וְלֹא יִקַּח מִמֶּנּוּ. אָמַר לוֹ, הַשְׁאִילֵנִי פָּרָתָךְ {לא}. אָמַר לוֹ, אֵינָהּ פְּנוּיָה {לב}. אָמַר קוֹנָם שָׂדִי שֶׁאֲנִי חוֹרֵשׁ בָּהּ לְעוֹלָם, אִם הָיָה דַּרְכּוֹ לַחֲרוֹשׁ, הוּא אָסוּר וְכָל אָדָם מֻתָּרִין {לג} אִם אֵין דַּרְכּוֹ לַחֲרוֹשׁ, הוּא וְכָל אָדָם אֲסוּרִין:
<b style="color: gray;">רע"ב</b> <b>המודר הנאה מחבירו לא ישאילנו</b>. גזירה שמא ישאל ממנו, והוא אסר הנאת אותו פלוני עליו {כט}. וכן לא ילונו, גזירה שמא ילוה ממנו: <b>ולא ימכור לו</b>. בפחות משויו {ל}, גזירה שמא יקח ממנו נמי בפחות משויו ונמצא נהנה: <b>אם היה דרכו לחרוש הוא אסור</b>. דלא איכוין אלא שלא יחרוש הוא עצמו כמו שהיה רגיל, אבל אחרים יחרשו: <b>ואם אין דרכו לחרוש</b>. דעתו היה שלא יחרשו בה לא הוא ולא אחרים:
<b style="color: gray;">תוי"ט</b>
{כט} <b>ונ''ל</b> דלרבותא נקטה מתניתין המודר מחבירו דהיינו שחבירו הדירו דלא תימא כיון שהוא לא פשע שלא נחמיר עליו לגזור שלא ישאיל משום שמא ישאל ולשון הר''ב שלא בדקדוק הוא. ועתוי''ט: {ל} <b>דאלו</b> שוה בשוה איכא הנאה למוכר וללוקח בזבינא מציעתא: {לא} <b>פרתך</b>. לאו במודר ומדיר עסקינן: {לב} <b>אינה</b> כו'. דבמלאכתו היא ונתעצב השואל כנגד המשאיל ואמר הואיל וסרבת להשאילה לי קונם שדי שאני חורש בה שלא אחרוש שדי בפרתך עולמית ואח''כ השאילה לו. רש''י: {לג} <b>מותרין</b>. לחרוש לו שדהו באותה פרה ואם אין דרכו כו'. שיש לו אריסין החורשין בשבילו. רש''י:
<h3>פרק ד - משנה ז</h3>
הַמֻּדָּר הֲנָאָה מֵחֲבֵרוֹ וְאֵין לוֹ מַה יֹּאכַל, הוֹלֵךְ אֵצֶל הַחֶנְוָנִי {לד} וְאוֹמֵר, אִישׁ פְּלוֹנִי מֻדָּר מִמֶּנִּי הֲנָאָה וְאֵינִי יוֹדֵעַ מָה אֶעֱשֶׂה, וְהוּא נוֹתֵן לוֹ וּבָא וְנוֹטֵל מִזֶּה. הָיָה בֵיתוֹ {לו} לִבְנוֹת, גְּדֵרוֹ לִגְדּוֹר, שָׂדֵהוּ לִקְצוֹר, הוֹלֵךְ אֵצֶל הַפוֹעֲלִים וְאוֹמֵר, אִישׁ פְּלוֹנִי מֻדָּר מִמֶּנִּי הֲנָאָה וְאֵינִי יוֹדֵעַ מָה אֶעֱשֶׂה. הֵם עוֹשִׂין עִמּוֹ, וּבָאִין וְנוֹטְלִין שָׂכָר מִזֶּה:
<b style="color: gray;">רע"ב</b> <b>ואין לו מה יאכל</b>. אורחא דמלתא נקט, וה''ה אפילו יש לו מה יאכל: <b>ובא זה ונוטל מזה</b>. אם ירצה ליתן לו, ואינו עובר על נדרו {לה}. אבל אינו יכול לכופו לשלם לו, דהא לא אמר לו תן לו ואני אפרע. ואם אמר לו כן, אסור, דהא שליח שוייה:
<b style="color: gray;">תוי"ט</b>
{לד} <b>החנוני</b>. דלאו שליח שוויה וה''ה אם אומר כל המפרנס אינו מפסיד דלא עבדיה שליח כמ''ש ריש פ''ז דכתובות וה''ק לא מבעיא כל הזן כו' דלעלמא קאמר, אבל חנוני כיון דרגיל אצלו וקאזיל קאמר ליה כמאן דא''ל זיל הב ליה את דמי קמ''ל. גטרא: {לה} <b>שהחנונים</b> והפועלים הם ב''ח והוא מה שנתן להם שכרם פרע להם חובו, וזה מותר כדאיתא במ''ב. הר''מ. ולפירוש ראשון של הר''ב שם הכא דרך מתנה היא ושרי. תוספ': {לו} <b>ביתו</b>. לא זו אף זו קתני, לא מבעיא דלצורך מזונות שרי אלא אפילו לצורך בנין ביתו התירו. הר''נ:
<h3>פרק ד - משנה ח</h3>
הָיוּ מְהַלְּכִין בַּדֶּרֶךְ, וְאֵין לוֹ מַה יֹּאכַל, נוֹתֵן לְאַחֵר לְשׁוּם מַתָּנָה {לז} וְהַלָּה מֻתָּר בָּהּ. אִם אֵין עִמָּהֶם אַחֵר, מַנִּיחַ עַל הַסֶּלַע אוֹ עַל הַגָּדֵר וְאוֹמֵר, הֲרֵי הֵן מֻפְקָרִים לְכָל מִי שֶׁיַּחְפּוֹץ, וְהַלָּה נוֹטֵל וְאוֹכֵל. וְרַבִּי יוֹסֵי אוֹסֵר:
<b style="color: gray;">רע"ב</b> <b>ור''י אוסר</b>. דכיון שאין שם אחר שיכול לזכות אלא הוא, הוי כמתנה {לח}. ואין הלכה כר' יוסי. ודוקא באין לו מה יאכל {לט} הוא דשרו רבנן, אבל באינש אחרינא לא:
<b style="color: gray;">תוי"ט</b>
{לז} <b>מתנה</b>. הכא ליכא תקנה שיאמר אם תיזון לא תפסיד כיון דליחיד הוא אומר הוי כשלוחו דלא אמרינן בריש פ''ז דכתובות דלא הוי שלוחו אלא באומר כל הזן בל' רבים. תוספ' ועתוי''ט: {לח} <b>כלומר</b> דגזרינן משום מתנה דבית חורון דס''פ דלקמן. גמרא: {לט} <b>וטעמא</b> משום דהכא מוכחא קצת הערמה, הלכך לא שרי אלא דוקא באין לו מה יאכל:
<h2>פרק ה</h2>
<h3>פרק ה - משנה א</h3>
הַשֻּׁתָּפִין שֶׁנָּדְרוּ הֲנָאָה זֶה מִזֶּה, אֲסוּרִין לִכָּנֵס לֶחָצֵר. רַבִּי אֱלִיעֶזֶר בֶּן יַעֲקֹב אוֹמֵר, זֶה נִכְנָס לְתוֹךְ שֶׁלּוֹ וְזֶה נִכְנָס לְתוֹךְ שֶׁלּוֹ. וּשְׁנֵיהֶם אֲסוּרִים לְהַעֲמִיד שָׁם רֵחַיִם וְתַנּוּר וּלְגַדֵּל תַּרְנְגוֹלִים. הָיָה אֶחָד מֵהֶם מֻדָּר הֲנָאָה מֵחֲבֵרוֹ, לֹא יִכָּנֵס לֶחָצֵר. רַבִּי אֱלִיעֶזֶר בֶּן יַעֲקֹב אוֹמֵר, יָכוֹל הוּא לוֹמַר לוֹ, לְתוֹךְ שֶׁלִּי אֲנִי נִכְנָס וְאֵינִי נִכְנָס לְתוֹךְ שֶׁלָּךְ. וְכוֹפִין אֶת הַנּוֹדֵר לִמְכּוֹר אֶת חֶלְקוֹ:
<b style="color: gray;">רע"ב</b> <b>השותפין</b>. שיש לכל אחד מהם בית בחצר, והחצר שלפני הבתים שניהם שותפין בה. ובזמן שיש בחצר דין חלוקה והוא שיהיה לכל בית ובית ארבע אמות בחצר לפני הבית וישאר עוד מן החצר ארבע אמות לזה, וארבע אמות לזה בהא מודו כולי עלמא דשניהם אסורים ליכנס בחצר עד שיחלוקו, הואיל ויש בה דין חלוקה. ולא אפליגו ר' אליעזר ורבנן אלא בחצר שאין בה דין חלוקה, רבנן אמרי כל אחד מהם בשל חברו הוא נכנס, ורבי אליעזר בן יעקב סבר יש ברירה {א} והאי בדידיה קאזיל והאי בדידיה קאזיל: <b>ושניהם אסורים להעמיד שם רחים וכו'</b>. ומודה ר' אליעזר בן יעקב בבל הני דשותפים מעכבים זה על זה, דלא שייך להתיר מטעם ברירה. דביון דבידו לעכב עליו ואינו מעכב נמצא מהנהו {ב}: <b>וכופין את הנודר למכור את חלקו</b>. דחיישינן מאחר שרואה את חברו נכנס ישכח ויכנס גם הוא. אבל כששניהם אסורים לא חיישינן {ג}. ודוקא כשנדר מעצמו שלא יהנה בשל חברו הוא דכופין אותו למכור חלקו, אבל אם חברו הדירו שלא יהנה ממנו, אנוס הוא ואין כופין אותו למכור {ד} דמאי אית ליה למעבד, ואם אמרת כן כל שותף ידיר את חברו שלא יהנה ממנו כדי שיכופו אותו למכור לו חלקו:
<b style="color: gray;">תוי"ט</b>
{א} <b>ובמתניתין</b> דלקמן פסק הר''ב כר' אליעזר בן יעקב וכן הוא בגמרא. וקשיא הא קיי''ל דבדאורייתא אין ברירה, וי''ל דהכא גבי חצר שזה משתמש בכל החצר אין אפשר לומר הוברר הדבר שזה בחלקו משתמש דהרי אנו מתירין לו להשתמש בכולה אלא ברירה האמורה כאן ר''ל כ''א בשביל זכות שיש לו משתמש כלשון שאומר זה בחלקו משתמש וברירה דנקט זה אחד מן הלשונות בגמרא שהלשון אחד והפירוש מתחלף. הרמב''ן. ועתוי''ט: {ב} <b>דאע''ג</b> דאמרינן בפרק חזקת הבתים דשותפין אהעמדה כדי לא קפדי מ''מ אי קפדי יכולין לעכב זע''ז. ואע''ג שדרכן לוותר, ויתור אסור במודר הנאה. הר''נ: {ג} <b>דכל</b> חד וחד מזדהר באיסוריה. וכן באוסר נכסיו על עצמו מה''ט גופיה לא היו כופין אותו למכור דדוקא בשותפין כו' ואפילו לראב''י כופין אותו דאיכא למיחש שמתוך שרואה את חבירו מעמיד רחים ותנור יתקנא בו ויבא לעשות כן. ועתוי''ט: {ד} <b>ומשמע</b> נמי דחבירו המדיר נמי לא כייפינן למכור כו'. משום שאסר נכסיו על חבירו. הרמב''ן. וכתב הר''נ טעמא שאינו בדין לכוף אדם למכור את שלו מפני שאסר נכסיו על חברו אבל לנודר עצמו ראוי לכוף דמה הנאה יש לו לאסור על עצמו נכסיו ואיכא למיחש שמא יכשל:
<h3>פרק ה - משנה ב</h3>
הָיָה אֶחָד מִן הַשּׁוּק מֻדָּר מֵאֶחָד מֵהֶם הֲנָאָה, לֹא יִכָּנֵס לֶחָצֵר, רַבִּי אֱלִיעֶזֶר בֶּן יַעֲקֹב אוֹמֵר, יָכוֹל הוּא לוֹמַר לוֹ, לְתוֹךְ שֶׁל חֲבֵרְךָ אֲנִי נִכְנָס, וְאֵינִי נִכְנָס לְתוֹךְ שֶׁלָּךְ:
<b style="color: gray;">רע"ב</b> <b>היה אחד מן השוק וכו'</b>. להודיעך כחו דרבי אליעזר בן יעקב נקט לה, דאפילו אחד מן השוק שאין לו חלק בחצר שרי ליה רבי אליעזר בן יעקב ליכנס מטעם ברירה. והלכה כרבי אליעזר בן יעקב:
<b style="color: gray;">תוי"ט</b> <b>.אין</b> פירוש למשנה זו
<h3>פרק ה - משנה ג</h3>
הַמֻּדָּר הֲנָאָה מֵחֲבֵרוֹ, וְיֶשׁ לוֹ מֶרְחָץ וּבֵית הַבַּד מֻשְׂכָּרִים {ה} בָּעִיר, אִם יֶשׁ לוֹ בָהֶן תְּפִיסַת יָד, אָסוּר. אֵין לוֹ בָהֶן תְּפִיסַת יָד, מֻתָּר {ו}. הָאוֹמֵר לַחֲבֵרוֹ קוֹנָם לְבֵיתְךָ שֶׁאֲנִי נִכְנָס {ז} וְשָׂדְךָ שֶׁאֲנִי לוֹקֵחַ, מֵת אוֹ שֶׁמְּכָרוֹ {ח} לְאַחֵר, מֻתָּר. קוֹנָם לְבַיִת זֶה שֶׁאֲנִי נִכְנָס, שָׂדֶה זוֹ שֶׁאֲנִי לוֹקֵחַ, מֵת אוֹ שֶׁמְּכָרוֹ לְאַחֵר, אָסוּר:
<b style="color: gray;">רע"ב</b> <b>המודר הנאה מחבירו ויש לו מרחץ ובית הבד וכו'</b>. ראובן שנאסר עליו ליהנות בנכסי שמעון ויש לשמעון בעיר מרחץ ובית הבד שהשכירן לאחרים ובא ראובן להשתמש בהן, רואים אם נשאר לשמעון מקום בזה המרחץ ובית הבד שלא השכירו, כגון בור בבית המרחץ וכיוצא בזה, אסור לראובן להשתמש בהם. ואם לאו, מותר: <b>ומת או שמכרם לאחר מותר</b>. דכיון שאמר ביתך שדך, לא נתכוון אלא בזמן שהם שלו. אבל אם אמר בית זה או שדה זו, אסרם עליו לעולם:
<b style="color: gray;">תוי"ט</b>
{ה} מושכרים. פירוש שהיו מושכרים כבר אבל השכירן אחר מכן לא ודוקא במכירה תנן בסמוך דשרי אבל בשכירות. לא. הרשב''א והר''נ: {ו} <b>מותר</b>. ואע''ג דקיי''ל דקונמות מפקיעין מידי שעבוד כמ''ש הר''ב במ''ד פי''א. כיון דשכירות ליומא ממכר הוא הרי מכר הנאתו. ואין איסור קונם שהוא איסור הנאה שאינו חל על גוף הקרקע אלא על הנאה יכול לאסור הנאתו המושכר ביד אחרים. הרא''ש. ועתוי''ט: {ז} <b>שאני</b> כו'. ה''ג בגמרא בכולהו ופירוש שאני נכנס כלומר למה שאני נכנס בו. שאני לוקח כלומר אם אקחנו. הר''נ: {ח} <b>שמכרו</b>. וה''ה אם נתנן לאחר נמי שרי ונקט מכרן לאשמעינן דדוקא מכרן לאחר אבל מכרו לו אסור. הר''נ:
<h3>פרק ה - משנה ד</h3>
הֲרֵינִי עָלֶיךָ חֵרֶם {י}, הַמֻּדָּר {יא} אָסוּר {יב}. הֲרֵי אַתְּ עָלַי חֵרֶם, הַנּוֹדֵר אָסוּר. הֲרֵינִי עָלֶיךָ וְאַתְּ עָלַי, שְׁנֵיהֶם אֲסוּרִין. וּשְׁנֵיהֶם מֻתָּרִין בְּדָבָר שֶׁל עוֹלֵי בָבֶל, וַאֲסוּרִין בְּדָבָר שֶׁל אוֹתָהּ הָעִיר {יד}:
<b style="color: gray;">רע"ב</b> <b>הריני עליך חרם</b>. הנאתי תהיה אסורה עליך בחרם שלא תוכל ליהנות ממני {ט}: <b>המודר אסור</b>. אע''פ שלא ענה אמן. שאדם יכול לאסור על חבירו שלא יהנה ממנו: <b>הרי את עלי חרם</b>. שאסר על עצמו כל הנאה שתבוא לו מחברו, הנודר אסור: <b>בדבר של עולי בבל</b>. כגון בור של עולי רגלים שהיו עולים מבבל לארץ ישראל לרגל, והיה אותו הבור באמצע הדרך וידן של כל ישראל שוה בו, והוי כהפקר {יג}, ולא כדבר שהוא של שותפים:
<b style="color: gray;">תוי"ט</b>
{ט} <b>וא''צ</b> שיאמר כן בפירוש, דכיון דאמר הנאתי כו' א''צ להתפיסו בחרם כו', אבל כוונתו לפרש הריני דקאמר, שרצה לומר הנאתי: {י} <b>חרם</b>. ובגליל מיירי דסתם חרמים לבדק הבית. הר''נ: {יא} <b>המודר</b> כו'. שהשבועה והנדרים אדם מחוייב לקיים ואפילו שהוא אינו הנשבע והנודר אבל נשבע עליו זולתו. ור''ל בדבר שהוא של המדיר אבל בדבר שאינו שלו ודאי לא אא''כ ענה אמן. הר''מ: {יב} <b>אסור</b>. אבל מדיר לא וא''ת אמאי לא מתסר משום גזירה כדלעיל פ''ד מ''ו, וכ''ש הוא דהכא המדיר פשע בנדרו וכ''ש שנגזור עליו. וי''ל דדוקא בהני דהתם דאית בהו דרך השאלה ומקח וממכר דלא משמע לאינשי דלתסרו במודר הנאה איכא למיגזר אבל בהנאה גמורה כאכילת פירות וכיוצא בו ליכא למיגזר. הר''נ: {יג} <b>אע''פ</b> שהוצאה והבנין שלהם מממון כל ישראל וכל אחד מהן יש בהן זכות אין זה כי אם זכות מעט מאד שאין לא' מהם שום רשות. הר''מ. וע''ע: {יד} <b>העיר</b>. שהם דרים בו מפני שאין לאנשי עיר אחרת חלק בהן שהם יכולים למוכרן בשבעה טובי העיר במעמד אנשי העיר. הר''ן:
<h3>פרק ה - משנה ה</h3>
וְאֵיזֶהוּ דָבָר שֶׁל עוֹלֵי בָבֶל, כְּגוֹן הַר הַבַּיִת וְהָעֲזָרוֹת {טו} וְהַבּוֹר שֶׁבְּאֶמְצַע הַדֶּרֶךְ. וְאֵיזֶהוּ דָבָר שֶׁל אוֹתָהּ הָעִיר, כְּגוֹן הָרְחָבָה וְהַמֶּרְחָץ, וּבֵית הַכְּנֶסֶת {טז} וְהַתֵּבָה וְהַסְּפָרִים. וְהַכּוֹתֵב חֶלְקוֹ לַנָּשִׂיא {יז}. רַבִּי יְהוּדָה אוֹמֵר, אֶחָד כּוֹתֵב לַנָּשִׂיא וְאֶחָד כּוֹתֵב לַהֶדְיוֹט. מַה בֵּין כּוֹתֵב לַנָּשִׂיא לְכוֹתֵב לַהֶדְיוֹט, שֶׁהַכּוֹתֵב לַנָּשִׂיא אֵינוֹ צָרִיךְ לְזַכּוֹת. וַחֲכָמִים אוֹמְרִים, אֶחָד זֶה וְאֶחָד זֶה צְרִיכִין לְזַכּוֹת. לֹא דִבְּרוּ בַנָּשִׂיא אֶלָּא בַהוֶֹה {יח}. רַבִּי יְהוּדָה אוֹמֵר, אֵין אַנְשֵׁי גָלִיל צְרִיכִין לִכְתּוֹב, שֶׁכְּבָר {יט} כָּתְבוּ אֲבוֹתֵיהֶם עַל יְדֵיהֶם:
<b style="color: gray;">רע"ב</b> <b>הרחבה</b>. השווקין שבעיר: <b>והתיבה</b>. שמניחין בה ספרים: <b>והספרים</b>. שקונים בני העיר ללמוד בהם: <b>והכותב חלקו לנשיא</b>. מפרש בגמרא דהכי קתני, ומה תקנתן, יכתבו חלקן לנשיא, כלומר אלו שנדרו הנאה זה מזה ואסורים להשתמש ברחובה של עיר ובתיבה ובספרים, יכתוב כל אחד מהם חלקו שיש לו ברחבה ובתיבה ובספרים לנשיא, ואחר כך יוכל כל אחד מהם להשתמש בהם, שבממון של נשיא הם משתמשים ואין אחד מהם נהנה משל חבירו: רבי יהודה אומר אם ירצו יכתבו חלקם להדיוט, אלא שאם כתבו לנשיא אין צריך לזכות לו ע''י אחר, דמשום חשיבותו של נשיא קונה אף על פי שלא זיכה לו על ידי אחר, ובהדיוט לא קנה עד שיזכה לו על ידי אחר: <b>אנשי גליל אין צריכין לזכות</b>. אנשי גליל קנטרנים היו ובכעסן היו נודרים הנאה זה מזה, עמדו אבותיהן וכתבו חלקיהן לנשיא, שאם בניהם אחריהם ידרו הנאה זה מזה לא יהיו אסורים ברחבה של עיר או בתיבה או בספרים, דממון נשיא הם:
<b style="color: gray;">תוי"ט</b>
{טו} <b>והעזרות</b>. וכל המקדש אלא שבאלו כל ישראל שוין ורשאים לכנוס שם. ועתוי''ט: {טז} <b>ובהכ''נ</b>. כתב הר''ב רבנן היא ולא ראב''י, דבהכ''נ כחצר שאין בה דין חלוקה דמי, הלכך כיון דאפסק הלכתא כראב''י ליתא למתניתין. ועתוי''ט שהאריך ליישב דכולי עלמא מודים בזה דאסורה דכיון שאפשר לכתוב חלקו לנשיא לא סמכינן אברירה. וכ''כ הרא''ש בריש פרקין אחצר שיש בה דין חלוקה דכ''ע מודו: {יז} <b>לנשיא</b>. והא דלעיל גבי חצר לא קאמר הך תקנתא דחצר שהוא מיוחד להם ממש אין תקנה לתת אותה לנשיא אבל הכא דטעיקרא אין כל הדברים הללו מיוחדים להם לא יפסידו אם יכתבו חלקם לנשיא שגם אח''כ יכולים לילך ולהנות, שהנשיא לא יקפיד עליהם כיון שגם לו אינה מיוחדת שהרי היא לכל בני העיר. תוספ': {יח} <b>בהוה</b>. פירש''י שכן דרך לחלוק כבוד לנשיאים, והר''נ פירש שאין אדם סומך להקנות לאדם אחר דמסתפי שמא יאסרנו עליו ולפיכך נהגו לכתוב לנשיא שאין דרכו לאסור הנאתו על הבריות: {יט} <b>שכבר</b> כו'. כלומר מדורות הראשונים עמדו ראשי בית אבות שלהם והכריחום שיכתבו חלקיהם לנשיא. תוספ':
<h3>פרק ה - משנה ו</h3>
הַמֻּדָּר {כ} הֲנָאָה מֵחֲבֵּרוֹ וְאֵין לוֹ מַה יֹּאכַל, נוֹתְנוֹ לְאַחֵר לְשׁוּם מַתָּנָה, וְהַלָּה מֻתָּר בָּה. מַעֲשֶׂה בְאֶחָד בְּבֵית חוֹרוֹן שֶׁהָיָה אָבִיו מֻדָּר הֵימֶנּוּ הֲנָאָה, וְהָיָה מַשִּׂיא אֶת בְּנוֹ, וְאָמַר לַחֲבֵרוֹ, חָצֵר וּסְעוּדָה נְתוּנִים לְךָ בְמַתָנָה, וְאֵינָן לְפָנֶיךָ אֶלָּא כְּדֵי שֶׁיָּבוֹא אַבָּא וְיֹאכַּל עִמָּנוּ בַּסְּעוּדָה. אָמַר לוֹ, אִם שֶׁלִּי הֵם, הֲרֵי הֵם מֻקְדָּשִׁין לַשָּׁמָיִם. אָמַר לוֹ, (לֹא) נָתַתִּי לְךָ אֶת שֶׁלִּי שֶׁתַּקְדִּישֵׁם לַשָּׁמָיִם. אָמַר לוֹ, לֹא נָתַתָּ לִּי אֶת שֶׁלְּךָ אֶלָּא שֶׁתְּהֵא אַתָּה וְאָבִיךָ אוֹכְלִים וְשׁוֹתִים וּמִתְרַצִּים זֶה לָזֶה, וִיהֵא עָוֹן תָּלוּי בְּרֹאשׁוֹ {כא}. (וּכְשֶׁבָּא דָבָר לִפְנֵי חֲכָמִים, אָמְרוּ כָּל מַתָּנָה שֶׁאֵינָהּ {כב} שֶׁאִם הִקְדִּישָׁהּ אֵינָהּ מֻקְדֶּשֶׁת, אֵינָהּ מַתָּנָה):
<b style="color: gray;">רע"ב</b> <b>מעשה בבית חורון וכו'</b>. בגמרא מפרש דמתניתין חסורי מחסרא והכי קתני, ואם הוכיח סופו על תחלתו אסור, ומעשה נמי בבית חורון באחד שהוכיח סופו על תחלתו וכו': <b>ואינן לפניך אלא כדי שיבא אבא ויאכל</b>. אלמא לא נתנם אלא כדי שיבא אביו ויאכל, ואסור. אבל אם אמר הרי הן לפניך ואם רצונך יבא אבא ויאכל, מותר. ואם סעודתו מוכחת עליו שהרבה בסעודה יותר ממה שהיה צריך וניכרין הדברים שבשביל אביו עשה כדי שיבא ויאכל, אסור:
<b style="color: gray;">תוי"ט</b>
{כ} <b>המודר</b> כו'. לעיל קתני היה מהלך כדרך והכא קמ''ל דאפילו בעיר אם אין לו מה יאכל מותר. הרא''ש: {כא} <b>בראשו</b>. שיהא אביו מודר הנאה אוכל על ידו. רש''י: {כב} <b>שאינה</b> כו'. כלומר נהי דמתנה ע''מ להחזיר שמה מתנה שאני זו דבית חורון דאפילו לשעתה אינה, שלא נתכוין להקנותה כלל אלא שתקרא על שמו כדי שיהא אביו מותר בה. וה''ק מתנה שאינה כלום כזו שהיא בערמה שאם הקדישה כו' אינה מתנה. הר''נ:
<h2>פרק ו</h2>
<h3>פרק ו - משנה א</h3>
הַנּוֹדֵר מִן הַמְבֻשָּׁל, מֻתָּר בַּצָּלִי וּבַשָּׁלוּק. אָמַר קוֹנָם תַּבְשִׁיל שֶׁאֵינִי טוֹעֵם, אָסוּר בְּמַעֲשֵׂה קְדֵרָה {ב} רַךְ, וּמֻתָּר בְּעָבֶה {ג} וּמֻתָּר בְּבֵיצַת טְרָמִיטָא, וּבִדְלַעַת הָרְמוּצָה:
<b style="color: gray;">רע"ב</b> <b>הנודר מן המבושל</b>. שאמר קונם מבושל עלי: <b>מותר בצלי ובשלוק</b>. כל שנתבשל יותר מבישולו הראוי נקרא שלוק: <b>מעשה קדירה רך</b>. שנאכל עם הפת {א}: <b>עבה</b>. שנאכל בלא פת: <b>ביצת טרמיטא</b>. מבושלת במים חמים ומשמרים אותה שלא תקפה {ד}: <b>ובדלעת הרמוצה</b>. דלעת שטומנים אותה ברמץ, הוא אפר חם, ומתמתק בכך:
<b style="color: gray;">תוי"ט</b>
{א} <b>דהאי</b> תנא כל מידי דמתאכלי ביה ריפתא תבשיל קרי ליה. ואסור בצלי ושלוק דהא מתאכלי ביה ריפתא. גמרא. ועתוי''ט. וה''ה בנודר מן התבשיל בלא שאני טועם: {ב} <b>קדירה</b>. הריפות וגרש כרמל: {ג} <b>בעבה</b>. וה''ה דנודר מן המבושל מותר בעבה. ירושלמי. הר''נ: {ד} <b>וצ''ל</b> שאין אוכלין עמה פת ונעשית לרפואה. ועתוי''ט:
<h3>פרק ו - משנה ב</h3>
הַנּוֹדֵר מִמַּעֲשֵׂה קְדֵרָה, אֵינוֹ אָסוּר אֶלָּא מִמַּעֲשֵׂה רְתַחְתָּה. אָמַר קוֹנָם הַיּוֹרֵד לַקְּדֵרָה שֶׁאֵינִי טוֹעֵם, אָסוּר בְּכָל הַמִּתְבַּשְּׁלִין בַּקְדֵרָה:
<b style="color: gray;">רע"ב</b> <b>ממעשה רתחתה</b>. אוכל עשוי מקמח שהורתח בקדרה {ה}. וכללא דמלתא, בנדרים הלך אחר לשון בני אדם לפי הזמן והמקום, ואי איכא דוכתא דקרו לצלי מבושל ולמבושל צלי, הנודר מן המבושל אסור בצלי, וכן כל כיוצא בזה. ואי רובא קרי ליה הכי ומיעוטא קרי ליה הכי, לא אמרינן זיל בתר רובא אלא הוי ספק נדרים, וכל ספק נדרים להחמיר:
<b style="color: gray;">תוי"ט</b>
{ה} <b>מפרש</b> בירושלמי איזהו מעשה רתחתה, כגון חילקא כו' סולת ואורז כו' על שם שצריך להרתיח לבשל הרבה. ולפ''ז מתניתין הכי מפרשה הנודר כו' ממעשה רתחתה דהיינו חילקא כו' שרק דברים אלו נקראים מעשה קדרה. אמר קונם היורד לקדירה אסור בכל המתבשלים בקדירה דכולהו בכלל היורד לקדירה הם. ב''י. ושאיני טועם לאו דוקא, וכדלעיל:
<h3>פרק ו - משנה ג</h3>
מִן הַכָּבוּשׁ, אֵינוֹ אָסוּר אֶלָּא מִן הַכָּבוּשׁ שֶׁל יָרָק. כָּבוּשׁ שֶׁאֵינִי טוֹעֵם, אָסוּר בְּכָל הַכְּבוּשִׁים. מִן הַשָּׁלוּק, אֵינוֹ אָסוּר אֶלָּא מִן הַשָּׁלוּק שֶׁל בָּשָׂר. שָׁלוּק שֶׁאֵינִי טוֹעֵם, אָסוּר בְּכָל הַשְּׁלָקִים. מִן הַצָּלִי, אֵינוֹ אָסוּר אֶלָּא מִן הַצָּלִי שֶׁל בָּשָׂר, דִּבְרֵי רַבִּי יְהוּדָה. צָלִי שֶׁאֵינִי טוֹעֵם, אָסוּר בְּכָל הַצְּלוּיִים. מִן הַמָּלִיחַ, אֵינוֹ אָסוּר אֶלָּא מִן הַמָּלִיחַ שֶׁל דָּג. מָלִיחַ שֶׁאֵינִי טוֹעֵם, אָסוּר בְּכָל הַמְּלוּחִים:
<b style="color: gray;">רע"ב</b> <b>אינו אסור אלא מן הכבוש של ירק</b>. דסתם כבוש של ירק הוא: <b>כבוש שאיני טועם</b>. משמע כל מיני כבוש. וכן שלוק, צלוי, מליח, בלא ה''א, משמע כל מינים של שלוק, ושל צלוי ושל מליח {ו}:
<b style="color: gray;">תוי"ט</b>
{ו} <b>ושאיני</b> טועם לאו דוקא, אלא לרבותא נקטיה דאפילו אומר שאיני טועם אי אמר כבוש אין אי לא לא. והתוספ' מפרשי דעיקר החילוק הוא שאיני טועם וכן בהנך דלעיל המתבשלים בקדרה. הר''נ. ועתוי''ט:
<h3>פרק ו - משנה ד</h3>
דָּג דָּגִים שֶׁאֵינִי טוֹעֵם, אָסוּר בָּהֶן, בֵּין גְּדוֹלִים בֵּין קְטַנִּים, בֵּין מְלוּחִין בֵּין טְפֵלִין, בֵּין חַיִּין בֵּין מְבֻשָּׁלִין, וּמֻתָּר בְּטָרִית טְרוּפָה וּבַצִּיר. הַנּוֹדֵר מִן הַצַּחֲנָה, אָסוּר בְּטָרִית טְרוּפָה, וּמֻתָּר בַּצִּיר וּבַמֻּרְיָס. הַנּוֹדֵר מִטָּרִית טְרוּפָה, אָסוּר בַּצִּיר וּבַמֻּרְיָס:
<b style="color: gray;">רע"ב</b> <b>דג דגים שאיני טועם</b>. לא דג ולא דגים והכל במשמע {ז}: <b>טפלין</b>. מבלי מלח {ח}: <b>בטרית טרופה</b>. דג שחותכים אותו חתיכות חתיכות ומוכרים אותו ויש לו שם בפני עצמו ואינו בכלל דג ודגים {ט}: <b>ציר</b>. מים היוצאים מן הדגים המלוחים: <b>ומורייס</b>. שומן היוצא מדגים מלוחים: <b>צחנה</b>. תערובת מיני דגים טרופים נקראים צחנה. ודוגמתו במסכת ע''ז [דף מ'.] ההיא ארבא דצחנתא: <b>ומותר בציר ובמורייס</b>. הואיל ואין עיקר ממשות הדג מובלע בהם: <b>הנודר מטרית טרופה אסור בציר ובמורייס</b>. דכיון דהזכיר טרופה, מכל דבר שמעורב בו מין דג {י} משמע:
<b style="color: gray;">תוי"ט</b>
{ז} <b>משום</b> דאמר תרי לישני, דג דגים, דדג משמע נדול משום דנמכר בפ''ע, ודגים משמע קטנים לפי שאין נמכרים אלא ביחד. הר''נ. והר''מ כתב דע כי בלשונינו כשיתחבר שם היחיד עם הרבים הוא מורה על הכלל ועל הפלגה ברבוי כמו הבל הבלים. שיר השירים. וכן דג דגים כלל המין כולו באיזה ענין שיהיה: {ח} <b>כמ''ש</b> תפל בלי מלח. והטי''ת מתחלפת בתי''ו ששניהם ממוצא הלשון: {ט} <b>שכן</b> הוא נקרא טרית: {י} <b>ולשון</b> הרא''ש ולפי זה דוקא בציר ומורייס של טרית הוא שנאסר. ועתוי''ט:
<h3>פרק ו - משנה ה</h3>
הַנּוֹדֵר מִן הֶחָלָב, מֻתָּר בַּקּוּם. וְרַבִּי יוֹסֵי אוֹסֵר {יא}. מִן הַקּוּם, מֻתָּר בֶּחָלָב {יב}. אַבָּא שָׁאוּל אוֹמֵר, הַנּוֹדֵר מִן הַגְּבִינָה, אָסוּר בָּהּ בֵּין מְלוּחָה בֵּין טְפֵלָה:
<b style="color: gray;">רע"ב</b> <b>קום</b>. הוא נסיובי דחלבא, מים היוצאים מן הגבינה: <b>אבא שאול אומר כו' בין מלוחה בין טפילה</b>. דלא תימא הגבינה המיוחדת שבגבינה משמע {יג} ואין דרך לאכלה בלא מלח. והלכה כאבא שאול:
<b style="color: gray;">תוי"ט</b>
{יא} <b>אוסר</b>. דקסבר יש בו צחצוח חלב והוה בכלל חלב. רש''י. והיינו להסד''א, דבגמרא מסיק דלא פליגי אלא דכל חד כי אתריה דבאתרא דר''י קרי לקומא, קומא דחלבא. ועתוי''ט: {יב} <b>מותר</b> כו'. דברי הכל דחלב אינו בכלל קום. רש''י: {יג} <b>וא''כ</b> דוקא היכא דנקט בה''א איצטריך לאשמועינן והר''נ כתב דלא תימא מפני שרוב הגבינות מלוחות הן סתמא מלוחה משטע, קמ''ל:
<h3>פרק ו - משנה ו</h3>
הַנּוֹדֵר מִן הַבָּשָׂר, מֻתָּר בָּרֹטֶב וּבַקִּיפָה. וְרַבִּי יְהוּדָה אוֹסֵר. אָמַר רַבִּי יְהוּדָה, מַעֲשֶׂה וְאָסַר עָלַי רַבִּי טַרְפוֹן בֵּיצִים שֶׁנִּתְבַּשְׁלוּ עִמּוֹ. אָמְרוּ לוֹ, וְכֵן הַדָּבָר, אֵימָתַי, בִּזְמַן שֶׁיֹּאמַר בָּשָׂר זֶה עָלַי, שֶׁהַנּוֹדֵר מִן הַדָּבָר וְנִתְעָרַב בְּאַחֵר, אִם יֶשׁ בּוֹ בְּנוֹתֵן טַעַם, אָסוּר:
<b style="color: gray;">רע"ב</b> <b>מותר ברוטב ובקיפה</b>. רוטב הנקפה בשולי הקדרה נקרא קיפה {יד}: <b>רבי יהודה אוסר</b>. הואיל ויש בו טעם בשר. ואין הלכה כרבי יהודה: <b>אימתי בזמן שאמר בשר זה עלי</b>. דכיון שאמר בשר זה, שוייה עליה חתיכה דאיסורא ואסור בטעמו. אבל אם אמר קונם בשר עלי, לא אסר עצמו אלא בדבר הנקרא בשר:
<b style="color: gray;">תוי"ט</b>
{יד} <b>וקשיא</b> דאי הכי היינו רוטב עצמו כו'. והתוספ' פירשו דקיפה היינו בשר שנקפה בשולי קדירה, ומותר משום דלא קרו אינשי בשר אלא חתיכות שהן בשר בעין:
<h3>פרק ו - משנה ז</h3>
הַנּוֹדֵּר מִן הַיַּיִן, מֻתָּר בְּתַבְשִׁיל שֶׁיֶּשׁ בּוֹ טַעַם יָיִן. אָמַר קוֹנָם יַיִן זֶה {טו} שֶׁאֵינִי טוֹעֵם, וְנָפַל לַתַּבְשִׁיל, אִם יֶשׁ בּוֹ בְּנוֹתֵן טַעַם, הֲרֵי זֶה אָסוּר. הַנּוֹדֵּר מִן הָעֲנָבִים, מֻתָּר בַּיָּיִן. מִן הַזֵּיתִים, מֻתָּר בַּשָּׁמֶן. אָמַר קוֹנָם זֵיתִים וַעֲנָבִים אֵלּוּ {טז} שֶׁאֵינִי טוֹעֵם, אָסוּר בָּהֶן וּבַיּוֹצֵא מֵהֶן:
<b style="color: gray;">רע"ב</b> <b>מותר בתבשיל שיש בו טעם יין</b>. כרבנן דרבי יהודה:
<b style="color: gray;">תוי"ט</b>
{טו} <b>זה</b>. {טז} ואלו. מסיק בגמרא דזה ואלו ודאי דוקא ובלא שאיני טועם מהני לאסור בנ''ט או ביוצא מהן, אבל שאיני טועם מבעיא אי מהני נמי בלא זה ואלו. ועתוי''ט:
<h3>פרק ו - משנה ח</h3>
הַנּוֹדֵר מִן הַתְּמָרִים, מֻתָּר בִּדְבָשׁ תְּמָרִים {יז}. מִסִּתְוָנִיּוֹת, מֻתָּר בְּחֹמֶץ סִתְוָנִיּוֹת. רַבִּי יְהוּדָה בֶּן בְּתֵירָא אוֹמֵר, כֹּל שֶׁשֵּׁם תּוֹלַדְתּוֹ קְרוּיָה עָלָיו וְנוֹדֵר הֵימֶנּוּ, אָסוּר אַף בַּיּוֹצֵא הֵימֶּנּוּ. וַחֲכָמִים מַתִּירִין:
<b style="color: gray;">רע"ב</b> <b>סתוניות</b>. ענבים רעים הנשארים בגפנים בימות הסתיו, ואינם ראוים ליין ועושים מהם חומץ: <b>כל ששם תולדתו קרויה עליו</b>. ואע''פ שנשתנה נקרא על שם עיקרו. כמו, דבש תמרים, חומץ סתוניות: <b>וחכמים מתירין</b>. איכא בין ת''ק לחכמים, דת''ק סבר הנודר בסתוניות מותר בחומץ היוצא מהן ואסור בסתוניות, וחכמים מתירין בסתוניות עצמן, דכיון דסתוניות לאו בני אכילה נינהו, כי נדר מסתוניות דעתו על החומץ היוצא מהן לא על הסתוניות עצמן. והלכה כחכמים. פירוש אחר, וחכמים מתירין חומץ הסתוניות כמו דבש תמרים, דסבירא להו לחכמים דבין בדברים הראויים לאכילה בין שאינן ראויין לאכילה האוסר דבר אחד על עצמו מותר ביוצא ממנו {יח}:
<b style="color: gray;">תוי"ט</b>
{יז} <b>בדבש</b> כו'. פירוש דאמר קונם תמרים עלי, מותר בדבש היוצא מהם דדבש מיקרי תמרים לא מיקרי. ואף דאמרינן לעיל דאפילו רבנן מודו היכא דקרו לקומא קומא דחלבא אסור, ודבש תמרים וחומץ סתוניות ליתסר מה''ט, וי''ל דלא דמי דאלו גבי קום לא נשתנה מצורה לצורה אלא מעורב היה בחלב באותה צורה עצמה אבל הכא הרי נשתנה הגוף. הרשב''א. ועתוי''ט: {יח} <b>ז''ל</b> התוספ', איכא בינייהו, דת''ק נקט מן התמרים מותר בדבש משמע דדוקא בתמרים וסתוניות שהן ראויין אסור בהן ומותר ביוצא מהן הא נדר מדברים שאינם ראוים לאכול אסור בין בהם בין ביוצא מהם:
<h3>פרק ו - משנה ט</h3>
הַנּוֹדֵר מִן הַיַּיִן, מֻתָּר בְּיֵין תַּפּוּחִים. מִן הַשֶּׁמֶן {יט}, מֻתָּר בְּשֶׁמֶן שֻׁמְשְׁמִין. מִן הַדְּבַשׁ {כ}, מֻתָּר בִּדְבַשׁ תְּמָרִים. מִן הַחֹמֶץ, מֻתָּר בְּחֹמֶץ סִתְוָנִיּוֹת. מִן הַכְּרֵשִׁין, מֻתָּר בַּקַּפְלוֹטוֹת. מִן הַיָּרָק, מֻתָּר בְּיַרְקוֹת הַשָּׂדֶה, מִפְּנֵי שֶׁהוּא שֵׁם לְוַי:
<b style="color: gray;">רע"ב</b> <b>קפלוטות</b>. מין ממיני הכרתים הגדלים בא''י: <b>שהוא שם לווי</b>. הבא לומר ירקות שדה צריך לחבר {כא} שם לירק ולומר ירקות שדה. וכן כולם. אבל בשביעית לפי שאין ירקות גינה מצויין שאין גדלין בלא עבודה ואוכלים ירקות שדה, לפיכך ירקות סתם בשביעית הוו ירקות שדה. משא''כ בשאר שני השבוע:
<b style="color: gray;">תוי"ט</b>
{יט} <b>מן</b> השמן. משמע שמן זית. רש''י: {כ} <b>הדבש</b>. סתם אינו אלא דבש דבורים. טור: {כא} <b>כמו</b> הפעם ילוה אישי אלי:
<h3>פרק ו - משנה י</h3>
מִן הַכְּרוּב, אָסוּר בָּאִסְפַּרְגּוֹס. מִן הָאִסְפַּרְגּוֹס, מֻתָּר בַּכְּרוּב. מִן הַגְּרִיסִין {כג}, אָסוּר (מִן הַ) בַּמִּקְפָּה, וְרַבִּי יוֹסֵי מַתִּיר. מִן הַמִּקְפָּה, מֻתָּר בַּגְּרִיסִין {כה}, מִן הַמִּקְפָּה, אָסוּר בַּשּׁוּם, וְרַבִּי יוֹסֵי מַתִּיר. מִן הַשּׁוּם, מֻתָּר בַּמִּקְפָּה. מִן הָעֲדָשִׁים, אָסוּר בָּאֲשִׁישִׁין. (וְרַבִּי יוֹסֵי מַתִּיר). מִן הָאֲשִׁישִׁים, מֻתָּר בָּעֲדָשִׁים. חִטָּה חִטִּים שֶׁאֵינִי טוֹעֵם, אָסוּר בָּהֶן בֵּין קֶמַח בֶּין פַּת. גְּרִיס גְּרִיסִין שֶׁאֵינִי טוֹעֵם. אָסוּר בָּהֶן בֵּין חַיִּין בֵּין מְבֻשָּׁלִים. רַבִּי יְהוּדָה אוֹמֵר {כז}, קוֹנָם גְּרִיס אוֹ חִטָּה שֶׁאֵינִי טוֹעֵם, מֻתָּר לָכוֹס חַיִּין:
<b style="color: gray;">רע"ב</b> <b>אספרגוס</b>. מין כרוב הוא, אלא שאין כרוב נקרא בשם אספרגוס. פירוש אחר, אספרגוס, המים ששלקו בהם הכרוב {כב}: <b>מן הגריסין אסור במקפה</b>. שאע''פ שהם נתונים לתוך המקפה עדיין שם גריסין עליהם: <b>ורבי יוסי מתיר</b>. דקסבר מקפה של גריסין מקרו, גריסין גרידא לא מקרו: <b>מקפה</b>. תבשיל עב של קטנית או של ציקי קדרה {כד}: <b>הנודר מן המקפה אסור בשום</b>. רגילים היו לתת שום בכל מקפה כדי שיתן טעם, והשום הוא המקפה: <b>אסור באשישין</b>. פסולת של עדשים. ואין הלכה כר' יוסי בתלתא בבי דמתניתין: <b>חטה חטים שאיני טועם</b>. חטה משמע פת אפויה, חטים משמע לכוס {כו}:
<b style="color: gray;">תוי"ט</b>
{כב} <b>וצריך</b> לחלק בין אספרגוס שהם מי שליקה לציר שהיא מליחה, דבדג דגים אע''פ שאמר שאיני טועם תנן דמותר בציר. ואפשר דבלשון ב''א כשאומר כרוכ ר''ל אספרגוס, ובנדרים הלך אחר לשון ב''א: {כג} <b>הגריסים</b>. שם נופל על הפולים הטחונים. הר''מ: {כד} <b>וז''ל</b> הר''מ מקפה שם התבשיל איזה תבשיל שיהא, הלא תראה שהם קוראים תבשיל הפולים מקפה של גריסין: {כה} <b>בגריסין</b>. וכן מן האשישים מותר בעדשים דברי הכל. רש''י: {כו} <b>דפת</b> חטה מקרי דחד גופא נמי ננהו כו' חטים משמע לכוס שאדם כוסס חטים חלוקים יחד: {כז} <b>ר''י</b> אומר. ולא פליגי את''ק. ואל תתמה על לשון ר''י אומר דמשמע דפליג דהרבה שנוים כזו ול''פ:
<h2>פרק ז</h2>
<h3>פרק ז - משנה א</h3>
הַנּוֹדֵר מִן הַיָּרָק, מֻתָּר בַּדְּלוּעִין. וְרַבִּי עֲקִיבָּא אוֹסֵר {א}. אָמְרוּ לוֹ לְרַבִּי עֲקִיבָא, וַהֲלֹא אוֹמֵר אָדָם לִשְׁלוּחוֹ קַח לִי יָרָק וְהוּא אוֹמֵר לֹא מָצָאתִי אֶלָּא דְלוּעִין. אָמַר לָהֶם, כֵּן הַדָּבָר אוֹ שֶׁמָּא אוֹמֵר הוּא לוֹ לֹא מָצָאתִי אֶלָּא קִטְנִית, אֶלָּא שֶׁהַדְּלוּעִין בִּכְלָל יָרָק, וְקִטְנִית אֵינוֹ בִּכְלָל יָרָק. וְאָסוּר בְּפוֹל הַמִּצְרִי לַח {ב}, וּמֻתָּר בַּיָּבֵשׁ:
<b style="color: gray;">רע"ב</b> <b>הנודר מן הירק</b>. לא מצאתי אלא דלועין. ואם מין ירק הוא אמאי לא זבין ליה: <b>כן הדבר</b>. ומשם אני מביא ראיה. שמא אומר לא מצאתי אלא קטנית. ומדקא אתי להמלך על הדלועין אלמא מין ירק הוא. והלכה כחכמים:
<b style="color: gray;">תוי"ט</b>
{א} <b>אוסר</b>. מפרש בגמרא דלא אוסר אלא באומר ירק המתבשל בקדירה עלי אז אסור בכל ירקות המתבשלים אף בדלעת. ועתוי''ט: {ב} <b>לח</b>. דכיון שאין עושין ממנו פרי אלא כשהוא יבש ומקמי הכי לא עד ההוא שעתא ירק הוא:
<h3>פרק ז - משנה ב</h3>
הַנּוֹדֵר מִן הַדָּגָן, אָסוּר בְּפוֹל הַמִּצְרִי יָבֵשׁ, דִּבְרֵי רַבִּי מֵאִיר. וַחֲכָמִים אוֹמְרִים, אֵינוֹ אָסוּר אֶלָּא בַחֲמֵשֶׁת הַמִּינִין {ג}. רַבִּי מֵאִיר אוֹמֵר, הַנּוֹדֵר מִן הַתְּבוּאָה, אֵינוֹ אָסוּר אֶלָּא בַחֲמֵשֶׁת הַמִּינִין. אֲבָל הַנּוֹדֵר מִן הַדָּגָן, אָסוּר בַּכֹּל, וּמֻתָּר בְּפֵרוֹת הָאִילָן וּבַיָּרָק:
<b style="color: gray;">רע"ב</b> <b>אסור בפול המצרי יבש</b>. דדגן כל מידי דמדגן משמע, כל דבר שעושין ממנו כרי, והא נמי מדגן הוא: <b>הנודר מן הדגן אסור בכל</b>. מיני קטניות שעושין מהן כרי. ואין הלכה כרבי מאיר:
<b style="color: gray;">תוי"ט</b>
{ג} <b>רמ''א</b> כו'. בהא ודאי מודינא לך שהנודר מן התבואה אינו אסור אלא מה' המינין אבל הנודר מן הדגן אסור בכל מין דמדגן. רש''י:
<h3>פרק ז - משנה ג</h3>
הַנּוֹדֵר מִן הַכְּסוּת, מֻתָּר בַּשַּׂק {ד}, בַּיְרִיעָה, וּבַחֲמִילָה. אָמַר קוֹנָם צֶמֶר עוֹלֶה עָלַי, מֻתָּר לְהִתְכַּסּוֹת בְּגִזֵּי צֶמֶר. פִּשְׁתָּן עוֹלֶה עָלַי, מֻתָּר לְהִתְכַּסּוֹת בַּאֲנִיצֵי {ה} פִשְׁתָּן. רַבִּי יְהוּדָה אוֹמֵר, הַכֹּל לְפִי הַנּוֹדֵר. טָעַן וְהֵזִיעַ וְהָיָה רֵיחוֹ קָשֶׁה {ו}, אָמַר קוֹנָם צֶמֶר וּפִשְׁתִּים עוֹלִים עָלַי, מֻתָּר לְהִתְכַּסּוֹת וְאָסוּר לְהַפְשִׁיל לַאֲחוֹרָיו {ז}:
<b style="color: gray;">רע"ב</b> <b>בשק ביריעה ובחמילה</b>. מיני בגדים גסים ועבים ביותר ואין בני אדם רגילים להתכסות בהם: <b>מותר בגיזי צמר</b>. שלא נתכוין אלא לבגד צמר: <b>הכל לפי הנודר</b>. לפי שעת הנדר. כיון שניכר שמחמת כובד משאו נדר. מותר להתכסות. והלכה כרבי יהודה:
<b style="color: gray;">תוי"ט</b>
{ד} <b>בשק</b>. שק ארוג במטוה שער ויריעה בגד גס ועבה שאינו תפור. וחמילה, מסך והיא אצל בני אדם בתכלית העובי שמגין בה אדם ראשו מהמטר וכמו כן יריעה הנזכרת כאן. הר''מ: {ה} <b>באניצי</b> כו'. דדייק ולא נפיץ. רש''י: {ו} <b>ריחו</b> קשה כו'. אבל בנודר סתם דרישא לא משמע אלא ללבוש ובהא לא קאמר ר''י. הרא''ש. ועתוי''ט: {ז} <b>לאחוריו</b>. וכ''ש לטעון לפניו שהוא בכלל הנדר שהיא טעינה מעולה שנשמרת יותר. א''נ אורחיה דמלתא נקט:
<h3>פרק ז - משנה ד</h3>
הַנּוֹדֵר מִן הַבַּיִת, מֻתָּר בָּעֲלִיָּה, דִּבְרֵי רַבִּי מֵאִיר. וַחֲכָמִים אוֹמְרִים, עֲלִיָּה בִּכְלָל {ח} הַבָּיִת. הַנּוֹדֵר מִן הָעֲלִיָּה, מֻתָּר בַּבָּיִת:
<b style="color: gray;">רע"ב</b> <b>הנודר מן הבית</b>. שלא יכנס לבית. מותר ליכנס לעליה, דלאו בכלל בית הוא:
<b style="color: gray;">תוי"ט</b>
{ח} <b>בכלל</b> כו'. ונראה דחכמים מודים בחדר ויציע דלא הוו בכלל בית דהמוכר את הבית לא מכר חדר ויציע, אלמא בלשון ב''א לא הוו בכלל בית. הרא''ש:
<h3>פרק ז - משנה ה</h3>
הַנּוֹדֵר מִן הַמִּטָּה, מֻתָּר בַּדַּרְגֵּשׁ, דִּבְרֵי רַבִּי מֵאִיר. וַחֲכָמִים אוֹמְרִים, דַּרְגֵּשׁ בִּכְלָל מִטָּה. הַנּוֹדֵר מִן הַדַּרְגֵּשׁ, מֻתָּר בַּמִּטָּה. הַנּוֹדֵר מִן הָעִיר, מֻתָּר לִכָּנֵס לִתְחוּמָה {ט} שֶׁל עִיר, וְאָסוּר לִכָּנֵס לְעִבּוּרָהּ. אֲבָל הַנּוֹדֵּר מִן הַבַּיִת, אָסוּר מִן הָאֲגַף וְלִפְנִים:
<b style="color: gray;">רע"ב</b> <b>דרגש</b>. מטה קטנה שנותנין אותה לפני מטה גדולה וממנה עולין למטה הגדולה: <b>לתחומה ששל עיר</b>. אלפים אמה לכל רוח סביבותיה. עיבורה של עיר. הבתים היוצאים ממנה בתוך שבעים אמה ושיריים. כאשה מעוברת שכריסה בולט לחוץ: <b>האגף</b>. [מקום] נעילת הדלת. {י} ודוגמתו, יגיפו הדלתות בספר (עזרא) [נחמיה ז' ג'] ואין הלכה כר''מ בכולה מתניתין:
<b style="color: gray;">תוי"ט</b>
{ט} <b>לתחומה</b> כו'. בגמרא יליף להו מקראי: {י} <b>אבל</b> מן האגף ולחוץ על עובי המפתן אינו אסור. רש''י. והיינו דתנן אבל, כלומר אע''ג דעובי המפתן דומה לעבורו של בית:
<h3>פרק ז - משנה ו</h3>
קוֹנָם פֵּרוֹת הָאֵלּוּ {יא} עָלַי, קוֹנָם הֵן עַל פִּי, קוֹנָם הֵן לְפִי, אָסוּר בְּחִלּוּפֵיהֶן וּבְגִדּוּלֵיהֶן {יג}. שֶׁאֲנִי אוֹכֵל וְשֶׁאֲנִי טוֹעֵם, מֻתָּר בְּחִלּוּפֵיהֶן וּבְגִדּוּלֵיהֶן, בְּדָבָר שֶׁזַּרְעוֹ כָלֶה {יד}. אֲבָל בְּדָבָר שֶׁאֵין זַרְעוֹ כָלֶה, אֲפִלּוּ גִדּוּלֵי גִדּוּלִין אֲסוּרִין:
<b style="color: gray;">רע"ב</b> <b>אסור בחילופיהן ובגידוליהן</b>. אם החליפן לכתחלה {יב} אסור המחליף בדמיהן, דרבנן גזרו על דמי איסורי הנאה. וגידולי קונם אסורים כגידולי הקדש: <b>שאיני אוכל שאיני טועם</b>. לא אסר עליו אלא אכילה וטעימה מהם בלבד: <b>אבל בדבר שאין זרעו כלה</b>. כגון בצלים, וכיוצא בהן. אפילו גידולי גידולים הוי כמו גוף האיסור, כיון שאין הזרע כלה:
<b style="color: gray;">תוי"ט</b>
{יא} <b>האלו</b>. והה''נ אם לא אמר האלו, דכיון דאמר קונם ולא הזכיר אכילה אסר עצמו בחילופיהן וגידוליהן. והא דקאמר האלו משום דבעי למימר ובגידוליהן דאי אסר עצמו בכל הפירות מאי נ''מ בגידוליהן של אלו, בלאו הכי אסר עצמו בכל הפירות שבעולם אי לאו דאמרינן בגידולין קודם שהגיעו לכלל פירות: {יב} <b>שלא</b> קנסו אלא כשהנודר עצמו החליפן לכתחלה. ב''י: {יג} <b>בחילופיהן</b> ובגדוליהן. אע''פ דשניהם לא היו בשעה שאסרן עליו, וכ''ש ביוצא מהן: {יד} <b>כלה</b>. ואבולה מתניתין קאי וה''ק מאי דאמרינן ברישא אסור בגדוליהן משמע אבל בגדולי גדולין מותר וכן בסיפא מותר כו' דוקא בדבר שזרעו כלה אבל בדבר שאין זרעו כלה בין ברישא בין בסיפא אפילו גידולי גידולין אסורים משום דכיון דאין זרעו כלה הר. בגידולי גדולין הללו מעורב מהאיסור ונדרים הוי דבר שיש לו מתירין ואפילו באלף לא בטיל. ועתוי''ט:
<h3>פרק ז - משנה ז</h3>
הָאוֹמֵר לְאִשְׁתּוֹ, קוֹנָם מַעֲשֵׂה יָדַיִךְ עָלַי, קוֹנָם הֵן עַל פִי, קוֹנָם הֵן לְפִי, אָסוּר {טו} בְּחִלּוּפֵיהֶן וּבְגִדּוּלֵיהֶן. שֶׁאֵינִי אוֹכֵל, שֶׁאֵינִי טוֹעֵם, מֻתָּר בְּחִלּוּפֵיהֶן וּבְגִדּוּלֵיהֶן בְּדָבָר שֶׁזַּרְעוֹ כָלֶה. אֲבָל בְּדָבָר שֶׁאֵין זַרְעוֹ כָלֶה, אֲפִלּוּ גִדּוּלֵי גדּוּלִין אֲסוּרִים:
<b style="color: gray;">רע"ב</b> <b>קונם מעשה ידיך עלי</b>. אסר כל מה שהיא עושה ומכינה לו. ואם נטעה אילן, גידוליו אסורין:
<b style="color: gray;">תוי"ט</b>
{טו} <b>אסור</b> כו'. הא קמ''ל דא''צ שיאמר האלו. ודתנן במתניתין דלעיל האלו לאו דוקא, ואיידי דנסיב ליה רישא נסיב לה נמי לכולה מתניתין, כך נ''ל לפירוש הרא''ש דלעיל. ועתוי''ט:
<h3>פרק ז - משנה ח</h3>
שֶׁאַתְּ עוֹשָׂה אֵינִי אוֹכֵל עַד הַפֶּסַח, שֶׁאַתְּ עוֹשָׂה אֵינִי מִתְכַּסֶּה עַד הַפֶּסַח, עָשְׂתָה לִפְנֵי הַפֶּסַח, מֻתָּר לֶאֱכוֹל וּלְהִתְכַּסּוֹת אַחַר הַפֶּסַח. שֶׁאַתְּ עוֹשָׂה עַד הַפֶּסַח אֵינִי אוֹכֵל, וְשֶׁאַתְּ עוֹשָׂה עַד הַפֶּסַח אֵינִי מִתְכַּסֶּה, עָשְׂתָה לִפְנֵי הַפֶּסַח, אָסוּר לֶאֱכוֹל וּלְהִתְכַּסּוֹת אַחַר הַפֶּסַח:
<b style="color: gray;">רע"ב</b> <b>שאת עושה איני אוכל עד הפסח</b>. הכי משמע שאת עושה עכשיו {טז} איני אוכל עד הפסח, אבל לאחר הפסח אני אוכל. אבל כל מה שאת עושה עד הפסח איני אוכל, משמע, כל מה שאת עושה מהיום עד שיבא הפסח איני אוכל אותו לעולם אפילו לאחר הפסח:
<b style="color: gray;">תוי"ט</b>
{טז} <b>לאו</b> דוקא עכשיו, אלא כלומר קודם הפסח, ולאפוקי לעולם, וכל מכאן עד הפסח בכלל עכשיו דמנלן להקל ולומר דעד הפסח לא קאי נמי אאת עושה. וכן משמע בהרא''ש:
<h3>פרק ז - משנה ט</h3>
שֶׁאַתְּ נֶהֱנִית לִי עַד הַפֶּסַח אִם תֵּלְכִי לְבֵית אָבִיךְ עַד הֶחָג, הָלְכָה לִפְנֵי הַפֶּסַח, אֲסוּרָה בַּהֲנָאֲתוֹ עַד הַפֶסַח {יז}. אַחַר הַפֶסַח, בְּלֹא יַחֵל דְּבָרוֹ. שֶׁאַתְ נֶהֱנֵית לִי עַד הֶחָג אִם תֵּלְכִי לְבֵית אָבִיךְ עַד הַפֶּסַח וְהָלְכָה לִפְנֵי הַפֶסַח, אֲסוּרָה בַהֲנָאָתוֹ עַד הֶחָג וּמֻתֶּרֶת לֵילֵךְ אַחַר הַפֶּסַח {יט}:
<b style="color: gray;">רע"ב</b> <b>שאת נהנית לי עד הפסח אם הולכת את לבית אביך עד החג</b>. מי שהיה עומד אחר החג ואסר הנאתו עליה עד הפסח אם תלך לבית אביה עד החג: <b>לאחר הפסח בלא יחל דברו</b>. כלומר, אם הלכה לאחר הפסח, עוברת בבל יחל למפרע {יח} על מה שנהנית ממנו קודם הפסח:
<b style="color: gray;">תוי"ט</b>
{יז} <b>אסורה</b> כו'. מפרש בגמרא דכשהלכה אסורה ולוקה על הנאתו שלמפרע ולעולם אסורה להנות קודם הפסח גזירה שמא תלך וכמ''ש בסמוך: {יח} <b>דרחמנא</b> אמר איש כי ידור נדר לא יחל דברו לא יתבטלו דבריו ומה שאסר בנדר חל עליו איסור בלא יחל כאלו הקדישו. אם על עצמו אסרו, עובר בבל יחל. ואם אסרו על אחר, הנהנה ממנו עובר בבל יחל. הרא''ש. ועתוי''ט: {יט} <b>אחר</b> הפסח. ולא חיישנן שמא לא תזכור שעברה על תנאה קודם הפסח ואי מניחה לה לילך אתיא לאתהני סד''א תתסר בהליכה מדרבנן כדי שתזכור שאסורה להנות קמ''ל. הר''נ. אבל בתוספ' משמע שאם הלכה לפני הפסח אסורה גם אחר פסח כדי שתזכור שאסורה ליהנות:
<h2>פרק ח</h2>
<h3>פרק ח - משנה א</h3>
קוֹנָם יַיִן שֶׁאֲנִי טוֹעֵם הַיּוֹם, אֵינוֹ אָסוּר אֶלָּא עַד שֶׁתֶּחְשַׁךְ. שַׁבָּת זוֹ, אָסוּר בְּכָל הַשַּׁבָּת, וְשַׁבָּת שֶׁעָבְרָה. חֹדֶשׁ זֶה, אָסוּר בְּכָל הַחֹדֶשׁ, וְרֹאשׁ חֹדֶשׁ לְהַבָּא. שָׁנָה זוֹ, אָסוּר בְּכָל הַשָּׁנָה, וְרֹאשׁ הַשָּׁנָה לֶעָתִיד לָבוֹא {ב}. שָׁבוּעַ זֶה, אָסוּר בְּכָל הַשָׁבוּעַ, וּשְׁבִיעִית שֶׁעָבְרָה. וְאִם אָמַר יוֹם אֶחָד, שַׁבָּת אַחַת, חֹדֶשׁ אֶחָד, שָׁנָה אַחַת, שָׁבוּעַ אֶחָד, אָסוּר מִיוֹם לְיוֹם:
<b style="color: gray;">רע"ב</b> <b>קונם יין</b>. עד שתחשך. שכן דרך לשון בני אדם, כשאומרים היום רוצים לומר עד השלמת היום: <b>שבת זו</b>. היה עומד באמצע השבוע ואמר שבת זו אסור בכל השבוע: <b>והשבת לשעבר</b>. ואסור נמי ביום השבת, כי הוא בכלל השבוע שעבר: <b>חודש זה אסור בכל החודש</b>. אם עומד באמצע החודש ואמר חודש זה, אסור עד תשלום החודש, ויום ר''ח להבא, ומותר ביום ר''ח כי הוא נמנה עם החודש הבא, ואפילו היה ר''ח ביום שלשים לחודש שעבר. {א} וכן שנה זו, אם עמד באמצע השנה ואמר שנה זו, אסור עד תשלום השנה, ומותר בר''ה שהוא נמנה עם השנה העתידה לבא: <b>שבוע זה</b>. היה עומד באמצע השמיטה ואמר שבוע זה, אסור עד תשלום השמיטה, והשביעית בכלל שמיטה שעברה: אם אמר יום אחד, שבת אחת, חודש אחד, שנה אחת, שבוע אחד, אסור מיום ליום. אם עומד באמצע היום ואומר יום אחד, אסור עד למחר כעת הזאת. וכן אם עומד בשמונה לחודש ואמר חודש עלי, אסור עד ח' לחודש הבא. וכן בשנה. וכן בשמיטה. וכן אם אמר קונם עלי יין יום סתם {ג}, או שבת, או חודש, או שנה סתם, אע''פ שלא אמר יום אחד, שבת אחת, חודש אחד, דינו מעת לעת. {ד} והאומר קונם עלי יין היום, אע''פ שהוא מותר כשתחשך, צריך שאלה לחכם, גזירה כשאמר היום שמא יבא להתיר כשיאמר יום סתם, דמיחלף ליה בין יום להיום, או בין שבת זו לשבת סתם. וכן כולם:
<b style="color: gray;">תוי"ט</b>
{א} <b>וכלומר</b> שהם ב' יטים ר''ח ונמצא שהיום הראשון נמנה לחדש הזה שעליו נדר אפ''ה מותר בו דאינשי קרו ליה ריש ירחא ובנדרים הלך אחר לשון בני אדם: {ב} <b>לעתיד</b> לבוא. ולהכי קרו ליה לע''ל לפי שהוא נמנה לימים ולחדשים הנכנסים שהוא זמן אחר, ולה''ק לעתיד ולא קאמר להבא. רש''י: {ג} <b>היא</b> איבעיא בגמרא ולא איפשטא כו': {ד} <b>היינו</b> לאיסורא לחוד, משום דספיקא לחומרא. אבל ללקות לא דלא מלקין על הספק:
<h3>פרק ח - משנה ב</h3>
עַד הַפֶּסַח, אָסוּר עַד שֶׁיַּגִּיעַ {ה}. עַד שֶׁיְּהֵא, אָסוּר עַד שֶׁיֵּצֵא. עַד לִפְנֵי הַפֶּסַח, רַבִּי מֵאִיר אוֹמֵר, אָסוּר עַד שֶׁיַּגִּיעַ. רַבִּי יוֹסֵי אוֹמֵר, אָסוּר עַד שֶׁיֵּצֵא:
<b style="color: gray;">רע"ב</b> <b>עד הפסח אסור עד שיגיע</b>. דבלשון בני אדם, עד ולא עד בכלל: <b>עד שיהא, אסור עד שיצא</b>. דמשמע כל זמן שהוא הווה: <b>עד לפני הפסח ר''מ אומר אסור עד שיגיע</b>. דלא מעייל אינש נפשיה אספיקא {ו}, ודבר המבורר לקרות פני הפסח קאמר, והיינו עד שיגיע. ורבי יוסי סבר, מעייל אינש נפשיה לאסור בכל מה שיוכל להסתפק. והלכה כר' יוסי:
<b style="color: gray;">תוי"ט</b>
{ה} <b>אסור</b> כו'. כשיגיע מותר ה''ל למיתני אלא משום דבסיפא שייך למתני אסור נקט ברישא נמי אסור. הרא''ש: {ו} <b>דיש</b> במשמעות זה הלשון ג' ענינים, איכא למימר עד פני ימים הראשונים דהיינו עד שיגיע, ואיכא למימר עד פני ימים האחרונים ויהיה מותר בימים האחרונים, ואיכא למימר עד. פני פסח והיינו עד שיצא. הרא''ש:
<h3>פרק ח - משנה ג</h3>
עַד הַקָּצִיר, עַד הַבָּצִיר, עַד הַמָּסִיק, אֵינוֹ אָסוּר אֶלָּא עַד שֶׁיַּגִּיעַ. זֶה הַכְּלָל, כּל שֶׁזְּמַנּוֹ קָבוּעַ {ח} וְאָמַר עַד שֶׁיַּגִּיעַ, אָסוּר עַד שֶׁיַּגִּיּעַ. אָמַר עַד שֶׁיְּהֵא, אָסוּר עַד שֶׁיֵצֵא. וְכֹל שֶׁאֵין זְמַנּוֹ קָבוּעַ, בֵּין אָמַר עַד שֶׁיְּהֵא, בֵּין אָמַר עַד שֶׁיַּגִּיעַ, אֵינוֹ אָסוּר אֶלָּא עַד שֶׁיַּגִּיעַ:
<b style="color: gray;">רע"ב</b> <b>עד הקציר</b>. של חטים ושעורים: <b>עד הבציר</b>. של ענבים: <b>עד המסיק</b>. של זיתים: <b>אינו אסור אלא עד שיגיע</b>. הואיל ואין לקציר ובציר זמן קבוע, כדמפרש ואזיל, לא שנא אמר עד שיהא לא שנא אמר עד שיגיע, אינו אסור אלא עד שיגיע, {ז} שכל דבר שאין זמנו קצוב אין בדעת הנודר להכניס עצמו באיסור זמן שאין ידוע לו, ולפיכך אמרינן דודאי עד שיגיע קאמר:
<b style="color: gray;">תוי"ט</b>
{ז} <b>דכיון</b> דתנא אינו אסור אלא עד שיגיע, הוה כאלו תנא עד שיהא, דהכי משמע לישנא באיזהו לשון שיאמר אינו אסור אלא עד שיגיע. הרא''ש: {ח} <b>קבוע</b>. כלומר שיש להמשכתו זמן קבוע כגון פסח שקבעה בו תורה שבעה ימים כי אמר שיהא אסור עד שיצא דכיון דידע זמן המשך אסורו אוסר עצמו בו. הר''נ:
<h3>פרק ח - משנה ד</h3>
עַד הַקַּיִץ {ט} עַד שֶׁיְּהֵא הַקַּיִץ, עַד שֶׁיַתְחִילוּ הָעָם לְהַכְנִיס בַּכַּלְכָּלוֹת. עַד שֶׁיַּעֲבוֹר הַקַּיִץ, עַד שֶׁיְּקַפְּלוּ הַמַּקְצוּעוֹת {י}. עַד הַקָּצִיר {יא}, עַד שֶׁיַּתְחִילוּ הָעָם לִקְצוֹר קְצִיר חִטִּים אֲבָל לֹא קְצִיר שְׂעוֹרִים. הַכֹּל לְפִי מְקוֹם נִדְרוֹ, אִם הָיָה בָהָר בָּהָר, וְאִם הָיָה בַבִּקְעָה בַּבִּקְעָה:
<b style="color: gray;">רע"ב</b> <b>עד הקיץ עד שיהא הקיץ</b>. בין אמר עד הקיץ בין אמר עד שיהא הקיץ אינו אסור אלא עד שיתחילו העם להכניס בכלכלות, כלומר שקוצצים תאנים הרבה ומכניסים אותם בסלים: <b>עד שיקפלו המקצועות</b>. המחצלאות שמיבשים עליהם התאנים, לאחר שנתיבשו מקפלין אותן מחצלאות ומניחין אותן לשנה הבאה: <b>הכל לפי מקום נדרו</b>. אם רוב תבואות המקום חטין, עד קציר חטים. ואם שעורים, עד קציר שעורים. וכן אם היה בהר בשעת הנדר, {יב} עד שיגיע זמן הקציר והבציר בהר. ואם בבקעה, עד שיגיע זמן הקציר והבציר של בקעה:
<b style="color: gray;">תוי"ט</b>
{ט} <b>הקיץ</b>. שם לימות השרב אבל היה מפורסם זה השם אצלם על זמן בישול התאנים. הר''מ: {י} <b>שיקפלו</b>. תנא רוב המקצועות. גמרא: {יא} <b>הקציר</b>. ובמקום שיש קציר חטים וקציר שעורים עד שיתחיל קציר חטים דקציר המיוחד קאמר. תוספ': {יב} <b>כלומר</b> שאע''פ שאח''כ ירד לבקעה והגיע קציר של בקעה כיון שעדיין לא הגיע קציר של הר אסור עד שיגיע קציר של הר. בגמרא:
<h3>פרק ח - משנה ה</h3>
עַד הַגְּשָׁמִים עַד שֶׁיִּהְיוּ הַגְּשָׁמִים, עַד שֶׁתֵּרֵד רְבִיעָה שְׁנִיָּה {יג}. רַבָּן שִׁמְעוֹן בֶּן גַּמְלִיאֵל אוֹמֵר, עַד שֶׁיַּגִּיעַ זְמַנָּהּ שֶׁל רְבִיעָה. עַד שֶׁיִּפְסְקוּ גְּשָׁמִים, עַד שֶׁיֵּצֵא נִיסָן כֻּלּוֹ, דִּבְרֵי רַבִּי מֵאִיר. רַבִּי יְהוּדָה אוֹמֵר, עַד שֶׁיַּעֲבוֹר הַפֶּסַח. קוֹנָם יַיִן שֶׁאֵינִי טוֹעֵם הַשָּׁנָה {טו}, נִתְעַבְּרָה הַשָּׁנָה, אָסוּר בָּהּ וּבְעִבּוּרָהּ. עַד רֹאשׁ אֲדָר, עַד רֹאשׁ אֲדָר הָרִאשׁוֹן. עַד סוֹף אֲדָר, עַד סוֹף אֲדָר הָרִאשׁוֹן {טז}. רַבִּי יְהוּדָה אוֹמֵר, קוֹנָם יַיִן שֶׁאֵינִי טוֹעֵם עַד שֶׁיְּהֵא הַפֶּסַח, אֵינוֹ אָסוּר אֶלָּא עַד לֵיל הַפֶּסַח, שֶׁלֹּא נִתְכַּוֵּן זֶה אֶלָּא עַד שָׁעָה שֶׁדֶּרֶךְ {יז} בְּנֵי אָדָם לִשְׁתּוֹת יָיִן:
<b style="color: gray;">רע"ב</b> <b>עד הגשמים עד שיהיו גשמים</b>. באיזה לשון משתי לשונות הללו שהוציא מפיו, מותר כיון שהתחילו הגשמים לירד ברביעה שניה, שהיא בשנה המאוחרת בר''ח כסליו. הלכך הנודר עד הגשמים {יד} אסור עד ראש חדש כסליו, אלא אם כן ירדו גשמים בתחלת זמנן שהוא בשנה המבכרת בי''ז במרחשון, ובשנה הבינונית בכ''ג בו. וכן הלכה. ולא כרשב''ג שאומר עד שיגיע זמנה של רביעה: <b>רבי יהודה אומר עד שיעבור הפסח</b>. והלכה כרבי יהודה:
<b style="color: gray;">תוי"ט</b>
{יג} <b>שניה</b>. דגשמים משמע לת''ק ירידת גשמים וגם משמע לשון רבים. ומיעוט רבים שנים. ולפיכך עד שתרד רביעה שניה ואפילו אמר עד שיהיו לפי שאין זמן קבוע למשך ירידתן. ורשב''ג מיקל טפי ואמר עד זמן רביעה ואע''פ שלא ירדו גשמים. הרא''ש: {יד} <b>נ''ל</b> שיש ט''ס וצ''ל עד הגשם, וכ''ה בפירוש הר''מ. וכדאיתא בגמרא מחלוקת דאמר עד הגשמים, אבל אמר עד הגשם, עד זמן גשמים קאמר, כלומר אף ת''ק מודה שאין נודר עד שתרד אלא עד שיגיע ומיהו לא סגי עד זמן אחרון שהוא ר''ח כסליו אבל כשירדו אפילו בזמן הראשון סגי וכ''פ הכ''מ לדעת הר''מ. אבל בעיקר דין משנתינו לא ביאר הר''ב אימתי זמן ירידת גשמים שכשירדו עבר זמן נדרו. והר''מ בחיבורו כתב כשירדו מכ''ג מרחשון שהיא הבינונית והר''ב סמך על המסתבר דמסתמא בלשון ב''א הוא על דבר הממוצע. ועתוי''ט: {טו} <b>השנה</b>. נ''ל דרבותא דמתניתין דמתסר בעיבורה לנודר מתחלת השנה איצטריך דאי בנודר מר''ח שבט פשיטא דהשנה עד ר''ה משמע אלא ודאי בנודר מתחלת השנה אתא לאשמעינן דטתסר בעבורה כו' ואפשר דאפילו בנדר שנה אחת סתם אסור בעיבורה כל שקדם נדר לחודש העיבור דמסתמא שנה זו משמע. הר''נ. והרא''ש כתב דהיינו לומר שאם אמר שנה אחת אסור יג''ח ולא אמרינן לא היתה דעתו על שנה מעוברת אלא כסתם השנים שהן י''ב חודש אלא בנדרים הלך אחר לשון ב''א ובין פשוטה ובין מעוברת קרויה שנה: {טז} <b>ויש</b> דגרסי עד סוף אדר עד סוף אדר שני וכן עיקר, דלשני האדרים חשיב חד ירחא. דלאידך גירסא ראש וסוף למה לי, חדא סגי. הרא''ש. {יז} שדרך. דוראי רוצה לשתות ד' כוסות של יין בלילי פסח שכל אדם שותין. ר''י:
<h3>פרק ח - משנה ו</h3>
אָמַר קוֹנָם בָּשָׂר שֶׁאֵינִי טוֹעֵם עַד שֶׁיְּהֵא הַצּוֹם, אֵינוֹ אָסוּר אֶלָּא עַד לֵילֵי הַצּוֹם, שֶׁלֹּא נִתְכַּוֵּן זֶה אֶלָּא עַד שָׁעָה שֶׁדֶּרֶךְ בְּנֵי אָדָם לֶאֱכוֹל בָּשָׂר. רַבִּי יוֹסֵי בְּנוֹ אוֹמֵר, קוֹנָם שׁוּם שֶׁאֵינִי טוֹעֵם עַד שֶׁתְּהֵא שַׁבָּת, אֵינוֹ אָסוּר אֶלָּא עַד לֵילֵי שַׁבָּת, שֶׁלֹּא נִתְכַּוֵּן זֶה אֶלָּא עַד שָׁעָה שֶׁדֶּרֶךְ בְּנֵי אָדָם לֶאֱכוֹל שׁוּם:
<b style="color: gray;">רע"ב</b> <b>לילי הצום</b>. ליל צום כפור, שמצוה להרבות בסעודה בערב צום כפור {יח}: <b>קונם שום שאיני טועם וכו'</b>. שעזרא תיקן שיהו אוכלים שום בלילי שבת מפני שמרבה הזרע. ואין הלכה לא כרבי יהודה ולא כרבי יוסי בנו, אלא כדאמרינן לעיל במתניתין כל שזמנו קבוע אמר עד שיגיע אסור עד שיגיע. עד שיהא, אסור עד שיצא {יט}:
<b style="color: gray;">תוי"ט</b>
{יח} <b>והא</b> עדיפא מקמייתא שהרי אינו מגיע איסורו עד הצום, דלילי הצום לאו דוקא, שהרי אוכל הוא מבערב, אלא עד סעודה של לילי הצום קאמר. הר''ן: {יט} <b>וצריך</b> לחלק בין לא נתכוין דהכא, לשלא נתכוין דסוף פרקין, דהכא לא מוכח כמו לקמן. הר''נ. ועתוי''ט בשם הרא''ש והרא''ה דהלכה כמותם. וא''צ לחלק:
<h3>פרק ח - משנה ז</h3>
הָאוֹמֵר לַחֲבֵרוֹ קוֹנָם שֶׁאֲנִי {כ} נֶהֱנֶה לָךְ אִם אֵין אַתָּה בָא וְנוֹטֵל לְבָנֶיךָ {כא} כּוֹר אֶחָד שֶׁל חִיטִּין וּשְׁתֵּי חָבִיּוֹת שֶׁל יַיִן, הֲרֵי זֶה יָכוֹל לְהָפֵר {כב} אֶת נִדְרוֹ שֶׁלֹּא עַל פִּי חָכָם, וְיֹאמַר לוֹ, כְּלוּם אָמַרְתָ אֶלָּא מִפְּנֵי כְבוֹדִי {כג} זֶהוּ כְבוֹדִי. וְכֵן הָאוֹמֵר לַחֲבֵרוֹ קוֹנָם שֶׁאַתָּה נֶהֱנֶה לִי {כד} אִם אֵין אַתָּה בָא וְנוֹתֵן לִבְנִי כּוֹר אֶחָד שֶׁל חִטִּין וּשְׁתֵּי חָבִיּוֹת שֶׁל יַיִן, רַבִּי מֵאִיר אוֹמֵר, אָסוּר עַד שֶׁיִּתֵן. וַחֲכָמִים אוֹמְרִים, אַף זֶה יָכוֹל לְהָפֵר אֶת נִדְרוֹ שֶׁלֹּא עַל פִּי חָכָם, וְיֹאמַר לוֹ, הֲרֵי אֲנִי {כה} כְּאִלּוּ (הִתְקַבַּלְתִּי) {כו}. הָיוּ מְסָרְבִין בּוֹ לָשֵׂאת בַּת אֲחוֹתוֹ וְאָמַר קוֹנָם שֶׁהִיא נֶהֱנִית לִי לְעוֹלָם, וְכֵן הַמְגָרֵשׁ אֶת אִשְׁתּוֹ וְאָמַר קוֹנָם אִשְׁתִי נֶהֱנֵית לִי לְעוֹלָם, הֲרֵי אֵלּוּ מֻתָּרוֹת לֵהָנוֹת לוֹ {כט} שֶׁלֹּא נִתְכַּוֵּן זֶה אֶלָּא לְשׁוּם אִשּׁוּת {ל}. הָיָה מְסָרֵב בַּחֲבֵרוֹ שֶׁיֹּאכַל אֶצְלוֹ, אָמַר קוֹנָם לְבֵיתְךָ שֶׁאֵינִי נִכְנָס, טִפַּת צוֹנֵן שֶׁאֵינִי טוֹעֵם לָךְ, מֻתָּר לִכָּנֵס לְבֵיתוֹ וְלִשְׁתּוֹת מִמֶּנּוּ צוֹנֵן, שֶׁלֹּא נִתְכַוֵּן זֶה אֶלָּא לְשׁוּם אֲכִילָה וּשְׁתִיָּה {לא}:
<b style="color: gray;">רע"ב</b> <b>זהו כבודי</b>. שאפרנס בני משלי: <b>היו מסרבין בו לשאת את בת אחותו</b>. מפצירין בו {כז} שישא את בת אחותו מפני שהיא בת גילו ואמרינן [יבמות ס''ב.] הנושא את כת אחותו עליו הכתוב אומר (ישעיה נ''ח) ומבשרך לא תתעלם אז תקרא וה' יענה {כח}: <b>שלא נתכוין זה אלא לשם אכילה ושתיה</b>. ומיהו גם באכילה ושתיה מותר, הואיל ולא הוציא מפיו אכילה ושתיה, דבנדרים בעינן שיוציא בשפתיו, כדכתיב (במדבר ל') ככל היוצא מפיו יעשה. ולא דמי לרישא, דאישות בכלל הנאות איתיה:
<b style="color: gray;">תוי"ט</b>
{כ} <b>שאני</b> כו'. קונם מה שאני נהנה משלך. הר''נ: {כא} <b>לבניך</b>. דרך כבוד הוא שיקח מתנה לבניו. ולא לעצמו. הרא''ש: {כב} <b>להפר</b>. צ''ע דלישנא דהפרה לא שייך אלא בין איש לאשתו ובין אב לבתו. ולי נראה דברישא ובסיפא כאן שייך דוקא לשון הפרה משום דהנדר אינו נעקר מעיקרו כנדר גבי חכם משום דמה שאמר הריני כמו שהתקבלתי או זהו כבורי מתקיים הנדר וא''כ עד אותו שעה קם הנרר דומיא דבעל דמיפר להבא. ת''ח: {כג} <b>כבודי</b>. שאתכבד על ידיך בפני הבריות שיראו שאני חשוב בעיניך שאתה רוצה ליתן לי מתנה. זהו כבודי. שאתכבד יותר כשיראו שאתה רוצה ליתן ואני איני רוצה לקבל. הר''נ: {כד} <b>נהנה</b> לי. כלומר משלי. וכן דרך בני אדם שנודרין ואוסרין הנאתן על מי שלא יהנה אותם. וברישא שרוצה שהלה יקבל הנאה ממנו הרי הוא נודר שלא יהנה הוא ממנו אם ''לא יקבל ההנאה: {כה} <b>הרי</b> אני. הריני מחזיק לך טובה כאלו התקבלתי ממך. רש''י: {כו} <b>כאלו</b> כו'. מפרש בגמרא דה''ט משום דלהרוחה דידיה מכוין והא לא איצטריך. ודוקא כשהבנים סמוכים על שולחנו דבכה''ג אכוין שלא יצטרך להוציא משלו לצרכן והא לא איצטריך ויכול לומר כן. אבל אין הבנים סמוכים כו' הוי איפכא דלהרוחה דידהו מכוין, וכל שאמרו הם הריני כו' התירו הנדר ואלו אמר האב אין בדבריו כלום. הר''נ: {כז} <b>ונקרא</b> סירוב שהוא תרגום מיאון, לפי שגם המפציר הוא מסרב וממאן בטה שחבירו רוצה, כגון הכא שחבירו רוצה שלא ישא בת אחותו וזה המפציר הוא ממאן ברצון זה וירצה שישאנה: {כח} <b>והוא</b> הדין בת אחיו, אבל אחותו נקט טפי לפי שמשדלתו בדברים ושכיח שנושא בתה. רשב''ם: {כט} <b>להנות</b> לו. שאר הנאה: {ל} <b>אישות</b>. שנדר שלא תהנה ממנו דרך אישות. רש''י: {לא} <b>זה</b>. המסרב בו אלא לאכילה ושתיה המרובה וכי אמר זה קונם לביתך כו' לא נתכוין לדור הנאה ממנו אלא לאכילה ושתיה המרובה נתכוין. רש''י:
<h2>פרק ט</h2>
<h3>פרק ט - משנה א</h3>
רַבִּי אֱלִיעֶזֶר אוֹמֵר, פּוֹתְחִין לָאָדָם בִּכְבוֹד אָבִיו וְאִמּוֹ. וַחֲכָמִים אוֹסְרִין. אָמַר רַבִּי צָדוֹק, עַד שֶׁפּוֹתְחִין לוֹ בִּכְבוֹד אָבִיו וְאִמּוֹ, יִפְתְּחוּ לוֹ בִּכְבוֹד הַמָּקוֹם, אִם כֵּן אֵין נְדָרִים. וּמוֹדִים חֲכָמִים לְרַבִּי אֱלִיעֶזֶר בְּדָבָר שֶׁבֵּינוֹ לְבֵין אָבִיו וְאִמּוֹ, שֶׁפּוֹתְחִין לוֹ בִּכְבוֹד אָבִיו וְאִמּוֹ:
<b style="color: gray;">רע"ב</b> <b>רבי אליעזר אומר פותחין לאדם בכבוד אביו ואמו</b>. כגון שיאמרו לו אילו היית יודע שיאמרו העולם לאביך ולאמך ראו גידולים שגדלתם, כמה בנכם קל בנדרים {א}, ונמצאת מזלזל בכבודם, כלום היית נודר: <b>וחכמים אוסרין</b>. דחיישינן שמא משקר, כי הוא בוש לומר שלא היה מניח מלידור בשביל כבודם, ונמצא שחכם מתיר נדר זה בלא חרטה. ומיירי שהוא אינו מתחרט מעיקרא מעצמו, דקיי''ל פותחין בחרטה ואין צריך למצוא לו פתח בשעה שהוא מתחרט מעצמו מעיקרא: <b>יפתחו לו בכבוד המקום</b>. על מלתיה דר''א קא פריך, כי היכי דפותחין בכבוד אביו ואמו ולא חיישינן שמא ישקר, יפתחו לו נמי בכבוד המקום ויאמרו לו אילו היית יודע שתקרא רע לפני המקום כלום היית נודר. ואמרו לו חכמים דר''א, מהא לא תסייען, דאף ר''א מודה בהא, דודאי ישקר, דלא חציף אינש כולי האי {ב} דיאמר שלא היה מניח בשביל כבוד המקום, ולא דמי לרשב''ג דפתח לההוא גברא יש בוטה כמדקרות חרב כו'. דהתם אומר לו מן הפסוקים כהך דתנן במתניתין שעובר על לא תשנא ולא תקום ולא תטור. אבל כשמזכירין לו כבוד המקום אז ודאי משקר. והלכה כחכמים: <b>שבינו, לבין אביו ואמו</b>. כגון שהדיר את אביו מנכסיו {ג}:
<b style="color: gray;">תוי"ט</b>
{א} <b>וזה</b> דבר קל ופריצות שכן רשעים דרכן לנדור ואם אמר לאו דאלו הייתי יודע לא הייתי נודר מתירין לו. רש''י: {ב} <b>זהו</b> פירוש דא''כ אין נדרים וכאביי בגמרא דפירש א''כ אין נדרים נתרים יפה. ועתוי''ט: {ג} <b>דכיון</b> דאחציף כולי האי מעיקרא דאדריה לאביו ואמו מנכסיו הא אחציף ליה ואם אין לו חרטה גמורה יחציף פניו ויאמר שלא היה מניח בשביל כבודם. גמרא. ופירוש הרא''ש:
<h3>פרק ט - משנה ב</h3>
וְעוֹד אָמַר רַבִּי אֱלִיעֶזֶר, פּוֹתְחִין בַּנּוֹלָד {ד}. וַחֲכָמִים אוֹסְרִים. כֵּיצַד, אָמַר קוֹנָם שֶׁאֵינִי נֶהֱנֶה לְאִישׁ פְּלוֹנִי, וְנַעֲשָׂה סוֹפֵר, אוֹ שֶׁהָיָה מַשִּׂיא אֶת בְּנוֹ (בְּקָרוֹב), וְאָמַר, אִלּוּ הָיִיתִי יוֹדֵעַ שֶׁהוּא נַעֲשֶׂה סוֹפֵר אוֹ שֶׁהוּא מַשִּׂיא אֶת בְּנוֹ בְּקָרוֹב לֹא הָיִיתִי נוֹדֵר, קוֹנָם לְבַיִת זֶה שֶׁאֵינִי נִכְנָס, וְנַעֲשָׂה בֵית הַכְּנֶסֶת, וְאָמַר, אִלּוּ הָיִיתִי יוֹדֵעַ שֶׁהוּא נַעֲשֶׂה בֵית הַכְּנֶסֶת לֹא הָיִיתִי נוֹדֵר, רַבִּי אֱלִיעֶזֶר מַתִּיר {ה}, וַחֲכָמִים אוֹסְרִין:
<b style="color: gray;">רע"ב</b> <b>ועוד אמר רבי אליעזר</b>. קולא אחרת בנדרים: <b>פותחין</b>. בנדרים בנולדש כגון דבר שאינו מצוי ונולד ונתחדש אחר שנדר ואילו ידע בשעת הנדר שיתחדש דבר זה לא היה נודר: <b>וחכמים אוסרים</b>. דטעמא דחרטה, משום שע''י חרטה נעקר הנדר מעיקרו, ובדבר שאינו מצוי אינו נעשה נדר עקור מעיקרו, כי בשביל זה לא היה מניח מלידור כי היה סבור שלא יבוא לעולם: <b>ונעשה סופר</b>. ת''ח והכל צריכים לו: <b>או שהיה משיא את בנו בקרוב לא הייתי נודר</b>. וכגון שנדר לזמן ולא היה סבור שישיא את בנו בתוך אותו זמן ויצטרך לילך לחופת בנו. והלכה כחכמים:
<b style="color: gray;">תוי"ט</b>
{ד} <b>בנולד</b>. גמרא מ''ט דר''א, דאלו רבנן מסתבר טעמייהו כמ''ש הר''ב. אמר רב חסדא דאמר קרא כי מתו כל האנשים שהיה נשבע ליתרו שלא לשוב מצרימה בשביל אותן האנשים המבקשים את נפשו, ופתח לו המקום בנולד דמיתה. ורבנן קאמרי דמתו דקרא היינו עוני כו' ושאני עניות דשכיח ולא הוי נולד. ועתוי''ט: {ה} <b>רבי</b> אליעזר כו'. משום דנקיט גווני טובא הדר ותני דבכולהו רבי אליעזר מתיר וחכמים אוסרין. הר''נ:
<h3>פרק ט - משנה ג</h3>
רַבִּי מֵאִיר אוֹמֵר, יֵשׁ דְּבָרִים שֶׁהֵן כַּנּוֹלָד וְאֵינָן כַּנּוֹלָד, וְאֵין חֲכָמִים מוֹדִים לוֹ. כֵּיצַד, אָמַר קוֹנָם שֶׁאֵינִי נוֹשֵׂא אֶת פְּלוֹנִית שֶׁאָבִיהָ רָע, אָמְרוּ לוֹ מֵת אוֹ שֶׁעָשָׂה תְשׁוּבָה, קוֹנָם לְבַיִת זֶה שֶׁאֵינִי נִכְנָס שֶׁהַכֶּלֶב רַע בְּתוֹכוֹ אוֹ שֶׁהַנָּחָשׁ בְּתוֹכוֹ, אָמְרוּ לוֹ, מֵת הַכֶּלֶב {ז} אוֹ שֶׁנֶּהֱרַג הַנָּחָשׁ, הֲרֵי הֵן כַּנּוֹלָד וְאֵינָן כַּנּוֹלָד, וְאֵין חֲכָמִים מוֹדִים לוֹ:
<b style="color: gray;">רע"ב</b> <b>יש דברים שהם כנולד</b>. נראין כנולד: <b>ואינן כנולד</b>. ופותחין בהם {ו}: <b>אמרו לו מת וכו'</b>. ואע''ג דמיתה נולד הוי, הואיל ופירש בשעת נדרו בעבור מה היה נודר, נעשה כתולה נדרו בדבר, כאילו פירש כל זמן שאביה קיים, הלכך לא הוי נולד. אבל תנאי גמור לא הוי, הילכך צריך התרה. ובירושלמי מוכח שא''צ התרה. וכן פירש רמב''ם:
<b style="color: gray;">תוי"ט</b>
{ו} <b>ואומרים</b> אלו היית יודע כו' והוא אומר לאו. רש''י: {ז} <b>מת</b> כו'. והוא הדין איפכא אלא נקט מלתא דשכיחא דגבי כלב לא שכיחא הריגה ולגבי נחש שכיחא טפי הריגה. ועתוי''ט:
<h3>פרק ט - משנה ד</h3>
וְעוֹד אָמַר רַבִּי מֵאִיר {ח} פּוֹתְחִין לוֹ מִן הַכָּתוּב שֶׁבַּתּוֹרָה וְאוֹמְרִים לוֹ, אִלּוּ הָיִיתָ יוֹדֵעַ שֶׁאַתָּה עוֹבֵר עַל לֹא תִקֹּם {ט} וְעַל לֹא תִטֹּר (ויקרא יט), וְעַל לֹא תִשְׂנָא אֶת אָחִיךָ בִּלְבָבֶךָ (שם), וְאָהַבְתָ לְרֵעֲךָ כָּמוֹךָ (שם), וְחֵי אָחִיךָ עִמָּךְ (שם כה), שֶׁמָּא יַעֲנִי וְאֵין אַתָּה {י} יָכוֹל לְפַרְנְסוֹ, וְאָמַר אִלּוּ הָיִיתִי יוֹדֵעַ שֶׁהוּא כֵן, לֹא הָיִיתִי נוֹדֵר, הֲרֵי זֶה מֻתָּר:
<b style="color: gray;">רע"ב</b> <b>אילו הייתי יודע שכן הוא לא הייתי נודר הרי זה מותר</b>. אחר שיתירנו החכם. וכל המודר הנאה מחבירו, כשמתירין לו אין מתירין אלא בפני חבירו, דכתיב (שמות ד') ויאמר ה' אל משה במדין לך שוב, אמר לו הקב''ה למשה, במדין נדרת במדין לך והתר את נדרך. לפי שנשבע משה לחותנו שלא יזוז ממדין בלא רשותו, דכתיב (שם ב') ויואל משה {יא} לשבת את האיש, והצריכו הקב''ה ללכת להתיר נדרו בפניו:
<b style="color: gray;">תוי"ט</b>
{ח} <b>ועוד</b> אר''מ. קולא אחרת. תוספ'. ולגירסא דלעיל וחכמים מודים לו ה''נ מודים לו מדקתני ועוד: {ט} <b>לא</b> תקום. שאם בקשת ממנו כלי ולא השאילך והדרתו הנאתך או שעשה לך שלא כהוגן ומתוך שנאה הדרתו והתורה אמרה לא תשנא כו' התורה הזקיקתך לפרנסו ולאהבו ולהחיותו. רש''י: {י} <b>ואין</b> אתה כו'. בגמרא פריך דהא מוטל על הגבאים וזה אינו אסור דכשנותן לגבאי שיתן לו הוי כנותן מתנה לאחד כו' ומשני דכל הנופל אינו נופל ליד גבאי תחלה, ופירש''י אלא קרוביו מתגלגלין עמו: {יא} <b>ואין</b> אלה אלא שבועה דכתיב כו'. גמרא. ועתוי''ט:
<h3>פרק ט - משנה ה</h3>
פּוֹתְחִין לוֹ לָאָדָם בְּכְתֻבַּת אִשְׁתּוֹ. וּמַעֲשֶׂה בְאֶחָד שֶׁנָּדַר מֵאִשְׁתּוֹ הֲנָאָה וְהָיְתָה כְתֻבָּתָהּ אַרְבַּע מֵאוֹת דִּינָרִין, וּבָא לִפְנֵי רַבִּי עֲקִיבָּא וְחִיְּבוֹ לִתֶּן לָהּ כְּתֻבָּתָהּ. אָמַר לוֹ, רַבִּי, שְׁמֹנֶה מֵאוֹת דִּינָרִין הִנִּיחַ אַבָּא, וְנָטַל אָחִי אַרְבַּע מֵאוֹת וַאֲנִי אַרְבַּע מֵאוֹת, לֹא דַיָּה שֶׁתִּטּוֹל הִיא מָאתַיִם, וַאנִי מָאתַיִם. אָמַר לוֹ רַבִּי עֲקִיבָא, אֲפִלּוּ אַתָּה מוֹכֵר שְׂעַר רֹאשְׁךָ {יב}, אַתָּה נוֹתֵן לָהּ כְּתֻבָּתָהּ. אָמַר לוֹ, אִלּוּ הָיִיתִי יוֹדֵעַ שֶׁהוּא כֵן, לֹא הָיִיתִי נוֹדֵר, וְהִתִּירָהּ רַבִּי עֲקִיבָא:
<b style="color: gray;">רע"ב</b> <b>פותחין לו בכתובת אשתו</b>. בפרעון כתובתה אם נדר לגרשה:
<b style="color: gray;">תוי"ט</b>
{יב} <b>שער</b> ראשך. העקר אצלינו מטלטלי לא משתעבדי לכתובה אלא בתקנת בתראי ולכך ביאר בגמרא שאלו הח' מאות זוז היה לו קרקע שוה זה הסך וא''ל אפילו לא ישאר לך שום דבר אחר פרעון הכתובה אלא ע''ד משל שתצטרך למכור שער ראשך לצורך אכילה יש לך ליתן כתובה. הר''מ. ועתוי''ט:
<h3>פרק ט - משנה ו</h3>
פּוֹתְחִין בְּיָמִים טוֹבִים וּבַשַּׁבָּתוֹת. בָּרִאשׁוֹנָה הָיוּ אוֹמְרִים, אוֹתָן הַיָּמִים מֻתָּרִין וּשְׁאָר כָּל הַיָּמִים אֲסוּרִין, עַד שֶׁבָּא רַבִּי עֲקִיבָא וְלִמֵּד, שֶׁהַנֶּדֶר שֶׁהֻתַּר מִקְצָתוֹ {טו}, הֻתַּר כֻּלּוֹ:
<b style="color: gray;">רע"ב</b> <b>פותחין בימים טובים ובשבתות</b>. אם נדר להתענות, או שלא לאכול בשר לזמן קצוב, אומרים לו אילו שמת אל לבך לשבתות וימים טובים שבתוך זמן זה {יג} כלום היית נודר. ואין זה פותח בכבוד המקום: <b>אותן הימים</b>. שמצא להם פתח להתחרט: <b>מותרים</b>. שהחכם מתירן: <b>ושאר הימים</b>. שאין עליהם חרטה, נשארין באיסורן: <b>שנדר שהותר מקצתו הותר כולו</b>. אע''פ שלא מצא פתח על כולו. דלא נדר מעיקרא אלא על דעת {יד} שיתקיים כולו, נמצא התרת מקצתו פתח לכולו:
<b style="color: gray;">תוי"ט</b>
{יג} <b>שמחוייב</b> בו באכילת בשר לפי שנאמר וקראת לשבת עונג: {יד} <b>ומיהו</b> לימד לא משמע דמסברא הוא. ובירושלמי ילפינן לה מקרא דכתיב ככל היוצא מפיו יעשה, דמשמע דוקא כשכולו קיים. הר''נ: {טו} <b>מקצתו</b>. ע''י חרטה בהתרת חכם, או מעצמו כגון שהיה אביו אחד מהם. הרא''ש:
<h3>פרק ט - משנה ז</h3>
כֵּיצַד, אָמַר קוֹנָם שֶׁאֵינִי נֶהֱנֶה לְכֻלְּכֶם, הֻתַּר אֶחָד מֵהֶן, הֻתְּרוּ כֻלָּן. שֶׁאֵינִי נֶהֱנֶה לָזֶה וְלָזֶה, הֻתַּר הָרִאשׁוֹן, הֻתְּרוּ כֻלָּן. הֻתַּר הָאַחֲרוֹן, הָאַחֲרוֹן מֻתָּר, וְכֻלָּן אֲסוּרִין. הֻתַּר הָאֶמְצָעִי, הֵימֶנּוּ וּלְמַטָּה מֻתָּר, הֵימֶנּוּ וּלְמַעְלָה אָסוּר. שֶׁאֵינִי נֶהֱנֶה לָזֶה קָרְבָּן וְלָזֶה קָרְבָּן, צְרִיכִין פֶּתַח לְכָל אֶחָד וְאֶחָד:
<b style="color: gray;">רע"ב</b> <b>לזה ולזה</b>. כגון שאסר הראשון עליו בקונם, ואמר על השני הרי זה כראשון {טז} ועל השלישי הרי זה כשני, וכן כולם. הותר הראשון הותרו כולם, שכולם תלויין בו: <b>לזה קרבן ולזה קרבן</b>. הא מתניתין רבי שמעון היא דאמר גבי שבועת הפקדון אם היו חמשה תובעים אותו וכפר ונשבע והודה שאינו חייב קרבן על כל אחד עד שיאמר שבועה לכל אחד ואחד, והכא נמי צריך שיאמר לזה קרבן ולזה קרבן. אבל חכמים אומרים אם אמר שבועה שאיני חייב לך ולא לך ולא לך, חייב על כל אחד ואחד, והכא נמי אם אמר לא לזה ולא לזה ולא לזה, אע''פ שלא הזכיר קרבן על כל אחד, הוי כל אחד נדר בפני עצמו. וכן הלכה:
<b style="color: gray;">תוי"ט</b>
{טז} <b>דאלת''ה</b> שלא אמר בכ''ף אלא כלישנא דמתניתין בוי''ו, לא תלאן זה בזה, אלא לרבנן כל אחד הוי נדר בפני עצמו כדמסיק הר''ב בסיפא, ולר''ש כללא הוי והותר לאחד מותר לכולם. ולפ''ז רישא דהכא רבנן, דאי כר''ש למאי תנן לכולכם לתני לרבותא שאיני נהנה לזה ולזה בלא כ''ף ותברא מי ששנה כו' ולהר''מ שיטה אחרת. עתוי''ט:
<h3>פרק ט - משנה ח</h3>
קוֹנָם יַיִן {יז} שֶׁאֵינִי טוֹעֵם, שֶׁהַיַּיִן רַע לַמֵּעַיִם, אָמְרוּ לוֹ, וַהֲלֹא הַמְיֻשָּׁן יָפֶה {יח} לַמֵּעַיִם, הֻתַּר בַּמְיֻשָּׁן. וְלֹא בַמְיֻשָּׁן בִּלְבַד הֻתַּר, אֶלָּא בְכָל הַיָּיִן. קוֹנָם בָּצָל שֶׁאֵינִי טוֹעֵם, שֶׁהַבָּצָל רַע לַלֵּב. אָמְרוּ לוֹ, הֲלֹא הַכֻּפְרִי יָפֶה לַלֵּב, הֻתַּר בַּכֻּפְרִי. וְלֹא בַכֻּפְרִי בִּלְבַד הֻתַּר, אֶלָּא בְכָל הַבְּצָלִים. מַעֲשֶׂה הָיָה, וְהִתִּירוֹ רַבִּי מֵאִיר בְּכָל הַבְּצָלִים:
<b style="color: gray;">רע"ב</b> <b>ולא במיושן בלבד הותר אלא בכל היין</b>. ודוקא שאמר אילו ידעתי כן לא הייתי נודר כלל או הייתי אומר ישן מותר וחדש אסור {יט}. אבל אמר אילו הייתי יודע הייתי אומר כל יין אסור עלי חוץ מן הישן, הרי זה אין מותר לו אלא הישן בלבד, וכל שאר יין אסור:
<b style="color: gray;">תוי"ט</b>
{יז} <b>יין</b> כו'. צריכא כמ''ש הר''מ דתנא נדר שהותר מקצתו כו' לענין זמן הנדר ולענין דברים שנשבעים עליהם ומן האדם שנשבע עליהם: {יח} <b>יפה</b>. מפרש בגמרא דחדא ועוד קאמר דהא לא נדר אלא משום שהוא רע ונמצא שכשאינו רע אין נדרו נדר אלא ה''נ קאמר חדא דאין רע ובהכי שרי ועוד מפני שהוא יפה וכן מפרשינן בבצל: {יט} <b>ובכולהו</b> נדרים שהותרו מקצתן דינא הכי וכן בנמצא בהן אביו ואמו דפ''ג וטעמא דכשעכשיו בחזרה עדיין הוא אומר הכל אסור חוץ כו' לא הורע כח הנדר:
<h3>פרק ט - משנה ט</h3>
פּוֹתְחִין לָאָדָם בִּכְבוֹד עַצְמוֹ וּבִכְבוֹד בָנָיו. אוֹמְרִים (לוֹ), אִלּוּ הָיִיתָ יוֹדֵעַ שֶׁלְּמָחָר אוֹמְרִין עָלֶיךָ כָּךְ הִיא וֶסְתּוֹ שֶׁל פְּלוֹנִי, מְגָרֵשׁ אֶת נָשָׁיו, וְעַל בְּנוֹתֶיךָ {כ} יִהְיוּ אוֹמְרִין בְּנוֹת גְּרוּשׁוֹת הֵן, מָה רָאֲתָה {כא} אִמָּן שֶׁל אֵלּוּ לְהִתְגָּרֵשׁ, וְאָמַר אִלּוּ הָיִיתִי יוֹדֵעַ שֶׁכֵּן, לֹא הָיִיתִי נוֹדֵר, הֲרֵי זֶה מֻתַּר {כב}:
<b style="color: gray;">רע"ב</b> <b>פותחין לאדם בכבוד עצמו ובכבוד בניו</b>. אם נדר לגרש את אשתו: <b>מה ראתה אמן להתגרש</b>. אם לא שנמצא בה ערות דבר, ונמצא פוגם את בניו. ולא חיישינן שמא ישקר, שהוא אינו מתחרט אלא שהוא בוש לומר שאינו חושש לכבוד בניו:
<b style="color: gray;">תוי"ט</b>
{כ} <b>בנותיך</b>. כלומר ולא ימצאו מי שישא אותן. דאמרי אינשי רחילא בתר רחילא אזלא כאמה כן בתה: {כא} <b>מה</b> ראתה. ויש לפרש כלומר מה ראתה לעשות מה שעשתה שע''י כן נתגרשה: {כב} <b>מותר</b>. וצריך בכל זה הפרה אחר שאלה לחכם. הר''מ:
<h3>פרק ט - משנה י</h3>
קוֹנָם שֶׁאֵינִי נוֹשֵׂא אֶת פְּלוֹנִית כְּעוּרָה, וְהֲרֵי הִיא נָאָה. שְׁחוֹרָה, וְהֲרֵי הִיא לְבָנָה. קְצָרָה, וְהֲרֵי הִיא אֲרוּכָּה, מֻתָּר בָּהּ. לֹא מִפְּנֵי שֶׁהִיא כְּעוּרָה וְנַעֲשֵׂית נָאָה, שְׁחוֹרָה וְנַעֲשֵׂית לְבָנָה, קְצָרָה וְנַעֲשֵׂית אֲרֻכָּה, אֶלָא שֶׁהַנֶּדֶר טָעוּת. וּמַעֲשֶׂה בְּאֶחָד שֶׁנָּדַר מִבַּת אֲחוֹתוֹ עֲנִיָּה, וְהִכְנִיסוּהָ לְבֵית רַבִּי יִשְׁמָעֵאל וְיִפּוּהָ. אָמַר לוֹ רַבִּי יִשְׁמָעֵאל, בְּנִי לְזוּ נָדַרְתָּ. אָמַר לוֹ לָאו. וְהִתִּירוֹ רַבִּי יִשְׁמָעֵאל. בְּאוֹתָה שָׁעָה בָּכָה רַבִּי יִשְׁמָעֵאל וְאָמַר, בְּנוֹת יִשְׂרָאֵל נָאוֹת הֵן אֶלָא שֶׁהָעֲנִיוּת מְנַוָולְתָן. וּכְשֶׁמֵּת רַבִּי יִשְׁמָעֵאל הָיוּ בְּנוֹת יִשְׂרָאֵל נוֹשְׂאוֹת קִינָה וְאוֹמְרוֹת, בְּנוֹת יִשְׂרָאֵל אֶל רַבִּי יִשְׁמָעֵאל בְכֶינָה. וְכֵן הוּא אוֹמֵר (שמואל ב א) בְּנוֹת יִשְׂרָאֵל אֶל שָׁאוּל {כד} בְּכֶינָה:
<b style="color: gray;">רע"ב</b> <b>אלא שהנדר טעות</b>. מעיקרו, שבשעת הנדר היתה לבנה, ואינו צריך שאלה לחכם: <b>מעשה באחד שנדר וכו'</b>. בגמרא מפרש דחסורי מחסרא והכי קתני, רבי ישמעאל אומר אפילו כעורה ונעשית יפה, שחורה ונעשית לבנה, ומעשה נמי וכו'. דת''ק לא שרי אלא בזמן שהיה הנדר טעות מעיקרו, כגון שהיתה יפה בשעת הנדר. ורבי ישמעאל סבר שאע''פ שלא נעשית יפה אלא לאחר הנדר, הנדר מותר, דכיון שיכולין ליפותה לא היתה כעורה מעיקרא. ואין הלכה כרבי ישמעאל {כג}:
<b style="color: gray;">תוי"ט</b>
{כג} <b>וא''ת</b> מ''ש מהאומר שאביה רע ושמע שמת או עשה תשובה דתנן במשנה ג' דהוי נדר טעות וי''ל דה''ט משום דאדם רע עשוי לעשות תשובה ועשוי למות הלכך אומדין דעתו דכי אמר שאביה רע כל זמן שאביה רע קאמר. מה שאין כן באשה כעורה שאין עשויה להיות נאה הלכך לא היה בדעתו שתהא מותרת לו לכשתהא נאה. הרשב''א ז''ל. אי נמי אי אמר שהיא כעורה הכי נמי אבל הכא דלפלונית כעורה קאמר לא משמע כתולה נדרו בדבר. ר''ש בר''י ב''ח ז''ל: {כד} <b>אל</b> שאול. וסיפיה המלבישכם שני עם ערנים כו':
<h2>פרק י</h2>
<h3>פרק י - משנה א</h3>
נַעֲרָה הַמְאֹרָסָה, אָבִיהָ {א} וּבַעְלָה מְפֵרִין נְדָרֶיהָ. הֵפֵר הָאָב וְלֹא הֵפֵר הַבַּעַל {ב}, הֵפֵר הַבַּעַל וְלֹא הֵפֵר הָאָב, אֵינוֹ מוּפָר, וְאֵין צָרִיךְ לוֹמַר שֶׁקִּיֵּם אֶחָד מֵהֶן:
<b style="color: gray;">רע"ב</b> <b>נערה המאורסה</b>. בת שתים עשרה שנה ויום אחד והביאה שתי שערות קרויה נערה, עד ששה חדשים. ובת י''א שנה ויום אחד, נדריה נבדקים, אם ידעה לשם מי נדרה ולשם מי הקדישה, נדרה נדר, ואף היא אביה ובעלה מפירין נדריה: <b>הפר האב ולא הפר הבעל</b>. משום דהוה אפשר למטעי ולפרש אביה ובעלה מפירין נדריה, או אביה או בעלה, תנא הפר האב ולא הפר הבעל וכו', לאשמועינן דתרווייהו צריכין להפר: <b>ואין צריך לומר שקיים אחד מהם</b>. שאם קיים אחד מהם אין השני יכול להפר. והא קמשמע לן שאע''פ שנשאל האחד מהם שקיים על הקמתו, כדקיי''ל נשאלים על ההיקם, אין זה שנשאל על ההיקם יכול להפר יותר {ג}, הואיל ולא היו יכולים שניהם להפר בבת אחת:
<b style="color: gray;">תוי"ט</b>
{א} <b>אביה</b>. בגמרא יליף ליה מקרא: {ב} <b>ולא</b> הפר. אלא שתק מעת לעת. רש''י: {ג} <b>והקשה</b> הרשב''א הא כיון דחכם עוקר הנדר מעיקרו הרי הוי כאלו לא הקים כלל, ותירץ דשאני הפרה דקלישה לך טפי דבאפי נפשה לא מידי היא אלא בצרופא דאידך ובראוים להצטרף ביחד דוקא וכדתני דהפר אחד מהם ומת בטלה, לה הפרתו הלכך כיון דהפרה דחד אפילו כי לא הקים חבריה קלישא טובא כל היכא דהקים כיון דהאי שעתא לא חזיא לאצטרופי בטלה לה לגמרי וכיון דלא חזיא ההיא זימנא לא חזיא בתר זימנא:
<h3>פרק י - משנה ב</h3>
מֵת הָאָב, לֹא נִתְרוֹקְנָה {ד} רְשׁוּת לַבַּעַל. מֵת הַבַּעַל, נִתְרוֹקְנָה רְשׁוּת לָאָב. בָּזֶה יָפֶה כֹּחַ הָאָב מִכֹּחַ הַבָּעַל. בְּדָבָר אַחֵר יָפֶה כֹּחַ הַבַּעַל מִכֹּחַ הָאָב, שֶׁהַבַּעַל מֵפֵר {ו} בְּבֶגֶר, וְהָאָב אֵינוֹ מֵפֵר בְּבֶגֶר:
<b style="color: gray;">רע"ב</b> <b>מת האב לא נתרוקנה רשות לבעל</b>. שאין הבעל מפיר נדרי אשתו עד שתנשא: <b>מת הבעל נתרוקנה רשות לאב</b>. ומפר כל ימי נערותה דכתיב (במדבר ל') בנעוריה בית אביה {ה}: <b>והאב אינו מפר בבגר</b>. כדכתיב (שם) בבית אביה בנעוריה:
<b style="color: gray;">תוי"ט</b>
{ד} <b>לא</b> כו'. יליף לה בגמרא מדכתיב בנעוריה בית אביה פירש''י כל זמן שהיא נערה שלא בגרה לא תצא מרשות אביה ואפילו היא ארוסה במשמע ע''כ דהאי קרא מוקמי' ליה בנערה המאורסה: {ה} <b>דכיון</b> שאמרנו שבמשמעו שכל ימי נערותה לא תצא מרשות אביה ש''מ דברשות אביה היא. ואלא מיהת כשרשות אחר שולט עליה דהיינו הארוס קאמר רישא דקרא בין איש לאשתו בין אב לבתו אבל כשאינו שולט עליה שבבר מת לא יצאה מרשות אביה. ועתוי''ט: {ו} <b>מפר</b> כו'. לא מיירי בקדשה כשהיא נערה ובגרה ומטעם שנתרוקן רשות האב דמאי שנא ממיתת האב שלא נתרוקנה אלא בקדשה כשהיא בוגרת אמרינן ואע''ג דתנינא חדא זימנא לקמן במ''ה איידי דנסיב רישא בזו יפה כח האב כו' נקט סיפא בזו יפה כח הבעל בו'. גמרא:
<h3>פרק י - משנה ג</h3>
נָדְרָה וְהִיא אֲרוּסָה, נִתְגָּרְשָׁה בּוֹ בַיּוֹם, נִתְאָרְסָה בּוֹ בַיּוֹם, אֲפִלּוּ לְמֵאָה, אָבִיהָ וּבַעְלָהּ הָאַחֲרוֹן מְפֵרִין נְדָרֶיהָ. זֶה הַכְּלָל {ט} כָּל שֶׁלֹּא יָצָאת לִרְשׁוּת עַצְמָהּ שָׁעָה אַחַת, אָבִיהָ וּבַעְלָה הָאַחֲרוֹן מְפֵרִין נְדָרֶיהָ:
<b style="color: gray;">רע"ב</b> <b>נתגרשה בו ביום</b>. ששמע האב, {ז} שאם עבר היום שוב אינו יכול להפר: <b>ונתארסה</b>. לאחר, בו ביום: <b>אביה ובעלה האחרון מפירין נדריה</b>. שנדרה בפני הארוס הראשון, שהארוס מיפר בקודמין {ח}: <b>כל זמן שלא יצאה לרשות עצמה</b>. לא מחמת בגר ולא מחמת נשואין:
<b style="color: gray;">תוי"ט</b>
{ז} <b>בדוקא</b> נקט ששמע האב כלומר ולא הבעל דהכי מוקמינן לה בגמרא. ועתוי''ט: {ח} <b>בגמרא</b> יליף ליה ודקדק מלת ארוס ולא קרי ליה מארס. עתוי''ט: {ט} <b>זה</b> הכלל. לאתויי הלך האב או שלוחו עם שלוחי הבעל. גמרא:
<h3>פרק י - משנה ד</h3>
דֶּרֶךְ תַּלְמִידֵי חֲכָמִים, עַד שֶׁלֹּא הָיְתָה בִתּוֹ יוֹצְאָה מֵאֶצְלוֹ, אוֹמֵר לָהּ, כָּל נְדָרִים שֶׁנָּדַרְתְּ בְּתוֹךְ בֵּיתִי, הֲרֵי הֵן מוּפָרִין. וְכֵן הַבַּעַל עַד שֶׁלֹּא תִכָּנֵס לִרְשׁוּתוֹ אוֹמֵר לָהּ, כָּל נְדָרִים שֶׁנָּדַרְתְּ עַד שֶׁלֹּא תִכָּנְסִי לִרְשׁוּתִי, הֲרֵי הֵן מוּפָרִין, שֶׁמִּשֶּׁתִּכָּנֵס לִרְשׁוּתוֹ אֵינוֹ יָכוֹל לְהָפֵר:
<b style="color: gray;">רע"ב</b> <b>עד שלא היתה בתו יוצאה מאצלו</b>. קודם שתבא לרשות הבעל. וכן הארוס אומר לה כן: <b>עד שלא תכנס לרשותו</b>. שמשנכנסה לרשותו אינו יכול להפר, שאין הבעל מפר בקודמין. ושמעינן ממתניתין שהבעל יכול להפר נדרי אשתו אפילו בלא שמיעה, מדקתני וכן הבעל עד שלא תכנס לרשותו אומר וכו' {י}:
<b style="color: gray;">תוי"ט</b>
{י} <b>ודייק</b> ממתניתין דסתמא קתני דמפר דאיכא במשמע ואפילו לא שמע. והר''נ פירש מדקאמר כל נדרים ולא אמר נדר פלוני ופלוני והה''נ ברישא גבי אב דינא הכי. ועתוי''ט:
<h3>פרק י - משנה ה</h3>
בּוֹגֶרֶת שֶׁשָּׁהֲתָה שְׁנֵים עָשָׂר חֹדֶשׁ, וְאַלְמָנָה שְׁלשִׁים יוֹם, רַבִּי אֱלִיעֶזֶר אוֹמֵר, הוֹאִיל {יב} וּבַעְלָהּ חַיָּב בִּמְזוֹנוֹתֶיהָ, יָפֵר. וַחֲכָמִים אוֹמְרִים, אֵין הַבַּעַל מֵפֵר {יג}, עַד שֶׁתִּכָּנֵס לִרְשׁוּתוֹ {יד}:
<b style="color: gray;">רע"ב</b> <b>בוגרת ששהתה י''ב חודש</b>. בוגרת שאין אביה מיפר נדריה ותבעוה לינשא ושהתה י''ב חודש {יא} שמכאן ואילך בעלה חייב במזונותיה: <b>ואלמנה</b>. ששהתה שלשים יום. משתבעוה לינשא שהיא אוכלת משל בעלה: <b>רבי אליעזר אומר הואיל ובעלה חייב במזונותיה</b>. הוא מיפר את נדריה. ואין הלכה כר''א:
<b style="color: gray;">תוי"ט</b>
{יא} <b>פירוש</b> תבעה ביום הבגר שאם לא תבעה ביום הבגר אין לה שנים עשר חודש מיום התביעה אלא מיום הבגר ואם כבר עברו עליה יב''ח אחר הבגר אין לה אלא ל' יום כדין אלמנה דתנן במשנה ב' פרק ה' דכתובות ומשום דזה הוא פירוש דחוק בלשון המשנה אמרינן בגמרא תני בוגרת וששהתה כו' ועתוי''ט: {יב} <b>הואיל</b> כו'. ומסיק בגמרא משום דכל הנודרת על דעת בעלה נודרת כלומר מה שאמרה התורה דבעל מיפר נדר אשתו משום כיון דהאשה נזונת משל בעלה אינה נודרת אלא לפי דעתו וכאלו פירשה אם לא ירצה לא יהא נדר הלכך בקל חשבינן לה ככנוסה לענין הפרת נדרים כיון דנזונת משלו. ועתוי''ט {יג} מיפר. יחידי. רש''י: {יד} <b>עד</b> שתכנם כו'. דלא אמרינן על דעת בעלה נודרת כשנתחייב במזונותיה אלא משנכנסה לרשותו. הר''נ. וכניסת רשותה להר''מ, מסירתה לשלוחיו זו היא כניסתה גם להפרת נדרי' ולהטור לא סגי במסירת שלוחיו עד שתכנס לחופה. ועתוי''ט:
<h3>פרק י - משנה ו</h3>
שׁוֹמֶרֶת יָבָם בֵּין לְיָבָם אֶחָד בֵּין לִשְׁנֵי יְבָמִין, רַבִּי אֱלִיעֶזֶר אוֹמֵר, יָפֵר. רַבִּי יְהוֹשֻׁעַ אוֹמֵר, לְאֶחָד אֲבָל לֹא לִשְׁנָיִם. רַבִּי עֲקִיבָא אוֹמֵר, לֹא לְאֶחָד וְלֹא לִשְׁנָיִם. אָמַר רַבִּי אֱלִיעֶזֶר, מָה אִם אִשָּׁה שֶׁקָּנָה הוּא לְעַצְמוֹ, הֲרֵי הוּא מֵפֵר נְדָרֶיהָ, אִשָּׁה שֶׁהִקְנוּ לוֹ מִן הַשָּׁמַיִם, אֵינוֹ דִין שֶׁיָּפֵר נְדָרֶיהָ. אָמַר לוֹ רַבִּי עֲקִיבָא, לֹא, אִם אָמַרְתָּ בְאִשָּׁה שֶׁקָּנָה הוּא לְעַצְמוֹ שֶׁאֵין לַאֲחֵרִים בָּהּ רְשׁוּת, תֹּאמַר בְּאִשָּׁה שֶׁהִקְנוּ לוֹ מִן הַשָּׁמַיִם, שֶׁיֵּשׁ לַאֲחֵרִים בָּהּ רְשׁוּת. אָמַר לוֹ רַבִּי יְהוֹשֻׁעַ, עֲקִיבָא, דְּבָרֶיךָ בִּשְׁנֵי יְבָמִין, מָה אַתָּה מֵשִׁיב עַל יָבָם אֶחָד. אָמַר לוֹ, אֵין הַיְבָמָה גְּמוּרָה לַיָּבָם כְּשֵׁם שֶׁהָאֲרוּסָה גְּמוּרָה לְאִשָׁהּ:
<b style="color: gray;">רע"ב</b> <b>שומרת יבם וכו' ר''א אומר יפר</b>. כשעשה בה יבמה מאמר מיירי, דסבירא ליה לר''א מאמר קונה ביבמה קנין גמור מן התורה. ואם היא נערה ויש לה אב, אביה ויבמה שעשה בה מאמר מפירין נדריה: <b>רבי יהושע אומר לאחד ולא לשנים</b>. דלא סבירא ליה לר''י מאמר קונה קנין גמור, מיהו סבירא ליה דיש זיקה, וזיקה ככנוסה {טו}, וכשאין שם אלא יבם אחד מיפר, אבל כשיש שני יבמין אין שום אחד מהם מיפר שאין ברירה: <b>ר''ע אומר לא לאחד ולא לשנים</b>. דסבר זיקה אינה ככנוסה, ומאמר אינו קונה קנין גמור מן התורה: <b>אשה שקנה הוא לעצמו</b>. היינו ארוסתו: <b>הרי הוא מיפר נדריה</b>. בשותפות עם אביה: <b>אשה שהקנו לו מן השמים</b>. דהיינו יבמתו: <b>אינו דין שיפר נדריה</b>. בשותפות עם אביה: <b>שיש לאחרים רשות בה</b>. שגם היא זקוקה לשאר אחים {טז}: <b>מה אתה משיב על יבם אחד</b>. כלומר תשובתך טובה על דברי ר''א שאומר שמיפר אפילו כשיש ב' יבמין, מה תשיבני על דברי שאני אומר לאחד ולא לשנים: <b>אין היבמה גמורה ליבם</b>. להתחייב מיתה הבא עליה כשם שהארוסה גמורה לאישה לענין חיוב מיתה {יז}. והלכה כר''ע:
<b style="color: gray;">תוי"ט</b>
{טו} <b>ולפ''ז</b> אפילו לבדו מצי מיפר ותימא מנ''ל לעשות מחלוקת שניה בין ר''א לר''י דלר''א הא פרשינן דמיפר בשותפות ולר''י מצי מיפר לבדו. והר''נ אע''פ שגם הוא מפרש כן כתב אח''כ א''נ כי אמרינן ר''י קסבר יש זיקה לאו למימרא דלהוי ככנוסה אלא דהויא כארוסה ומיפר בשותפות. ועתוי''ט: {טז} <b>שאם</b> עשה בה מאמר יבם זה ובא אחיו אח''כ ועשה בה מאמר תפיס שני כדאמר בפ''ה דיבמות יש מאמר אחר מאמר. רש''י: {יז} <b>לפי</b> שדברי הכל יבמה ארוסה אין חייבין עליה סקילה כנערה המאורסה הר''מ:
<h3>פרק י - משנה ז</h3>
הָאוֹמֵר לְאִשְׁתּוֹ, כָּל הַנְּדָרִים שֶׁתִּדֹּרִי מִכָּאן {יח} עַד שֶׁאָבוֹא מִמָּקוֹם פְּלוֹנִי, הֲרֵי הֵן קַיָּמִין, לֹא אָמַר כְּלוּם. הֲרֵי הֵן מוּפָרִין, רַבִּי אֱלִיעֶזֶר אוֹמֵר, מוּפָר. וַחֲכָמִים אוֹמְרִים, אֵינוֹ מוּפָר. אָמַר רַבִּי אֱלִיעֶזֶר, אִם הֵפֵר נְדָרִים שֶׁבָּאוּ לִכְלָל אִסּוּר, לֹא יָפֵר נְדָרִים שֶׁלֹּא בָאוּ לִכְלָל אִסּוּר. אָמְרוּ לוֹ, הֲרֵי הוּא {יט} אוֹמֵר, (במדבר ל) אִישָׁהּ יְקִימֶנּוּ וְאִישָׁהּ יְפֵרֶנּוּ, אֶת שֶׁבָּא לִכְלָל הָקֵם, בָּא לִכְלָל הָפֵר. לֹא בָא לִכְלָל הָקֵם, לֹא בָא לִכְלָל הָפֵר:
<b style="color: gray;">רע"ב</b> <b>הרי הן קיימין לא אמר כלום</b>. דהוה ליה קיום בטעות, לפי שיש נדרים שלא יחפוץ בקיומן: <b>הרי הן מופרין רבי אליעזר אומר מופר</b>. דמסתמא אין אדם רוצה בנדרי אשתו: <b>נדרים שבאו לכלל איסור</b>. לאחר שנדרה אסורה בהם אם לא יפר לה הבעל: <b>שבאו לכלל הקם</b>. נדרים שחלו כבר:
<b style="color: gray;">תוי"ט</b>
{יח} <b>מכאן</b> כו'. מאותה שעה שאצא מכאן ועד כו' והיינו דלא קתני מיום זה לפי שאין דעתו אלא מיום שיצא מכאן. ומש''ה לא מפר לה מהשתא דחיישינן דלמא בעודו אצלה תדור נדרים שירצה בקיומן. הר''נ: {יט} <b>הרי</b> הוא כו'. דאע''ג דאיכא ק''ו בע''כ הקישן הכתוב. הר''נ:
<h3>פרק י - משנה ח</h3>
הֲפָרַת נְדָרִים, כָל הַיּוֹם. יֵשׁ בַּדָּבָר לְהָקֵל וּלְהַחְמִיר. כֵיצַד, נָדְרָה בְּלֵילֵי שַׁבָּת, יָפֵר בְּלֵילֵי שַׁבָּת וּבְיוֹם {כב} הַשַּׁבָּת עַד שֶׁתֶּחְשַׁךְ. נָדְרָה עִם חֲשֵׁכָה, מֵפֵר עַד {כג} שֶׁלֹּא תֶחְשַׁךְ. שֶׁאִם חָשְׁכָה וְלֹא הֵפֵר, אֵינוֹ יָכוֹל לְהָפֵר:
<b style="color: gray;">רע"ב</b> <b>הפרת נדרים</b>. שאמרה תורה (במדבר ל') ואם ביום שמוע אישה יניא אותה {כ}: <b>כל היום</b>. עד שתחשך, שנאמר ביום שמעו. והא דכתיב מיום אל יום צריכא, דלא תימא ביממא אין בליליא לא, קמ''ל מיום אל יום דזימנין שיש לו זמן להפר מעת לעת, כגון אם נדרה בתחלת הלילה: <b>ויש בדבר להקל ולהחמיר</b>. כלומר פעמים שיש להפרה זמן מועט ופעמים זמן מרובה: <b>נדרה בלילי שבת</b>. האי דנקט בלילי שבת לאשמועינן שמפירין נדרים בשבת ואפילו שלא לצורך השבת. {כא} והחכם אינו מתיר בשבת אלא נדרים שהן לצורך השבת, ואע''פ שהיה לו פנאי מבעוד יום יכול להתיר לצורך השבת: <b>שאם לא הפר וחשכה אינו יכול להפר</b>. שאין הפרת נדרים מעת לעת אא''כ נדרה מתחלת הלילה. ולענין הפרה אינו מועיל עד שיאמר מופר לך כלישנא דקרא, דהפרת הבעל הוא מכאן ולהבא בלא טעם, כמו את בריתי הפר (בראשית יז). וחכם הוא שאומר מותר לך {כד} אין כאן נדר ואין כאן שבועה שהוא עוקר הנדר מעיקרו. ואם אמר החכם בלשון הפרה והבעל בלשון התרה, אינו מותר ואינו מופר. ואם אמר אם לא נדרת מדירך אני, דבריו קיימים, ואין צריך שיאמר קיים ליכי, הואיל ואפילו שתק כל אותו היום הנדר קיים, בדבור כל דהו נמי הוי קיום. ובשבת יאמר טלי אכלי טלי שתי, ולא יפר כדרך שיאמר בחול, והנדר בטל מאליו. ואם אינו יכול להכריחה, מבטל בלבו ואין צריך להוציא בשפתיו. {כה} ודוקא ביטול כגון טלי אכלי שהוא מכריחה לעבור על נדרה הוא שמועיל אם חשב בלבו אע''פ שלא הוציא בשפתיו, אבל הפרה שאינו מכריחה לעבור על הנדר צריך להוציא בשפתיו ולא סגי אם הפר בלבו:
<b style="color: gray;">תוי"ט</b>
{כ} <b>ואע''ג</b> דגבי אב דכתיב קודם כתיב נמי ואם הניא אביה אותה ביום שמעו ניחא ליה למנקט קרא דגבי בעל משום דגביה כתיב מיום אל יום: {כא} <b>מדקתני</b> נדרה עם חשכה משמע שאפילו נדרים שלא לצורך השבת דכבר אכלה ודרך להפשיט תכשיטי שבת משחשיכה ותלי טעמא שאם חשכה ולא הפר כו' והא אפילו בתוך היום אינו יכול להפר אלא ש''מ דאפילו שלא לצורך מיפר. גמרא: {כב} <b>בלילי</b> וביום. שהיום הולך אחר הלילה כדכתיב ויהי ערב ויהי בקר: {כג} <b>מפר</b> עד כו'. ובדין הוא דליתני אינו מפר לכשתחשך כיון דלהחמיר קתני אלא להכי תנא האי לישנא משום דשייך ביה טפי מאי דמסיים מלתיה שאם קודם חשיכה לא הפר אינו יכול להפר לאשמעינן בהאי לישנא דמפירין בשבת אפילו שלא לצורך השבת. הר''נ: {כד} <b>בגמרא</b> ופירש הר''נ דמשמע ליה מדכתיב לא יחל דברו כלומר לא יעשה דבריו חולין ודרשינן אבל אחרים מחלין לו שעושין אותו חולין ובחולין מותר שייך למימר בהו: {כה} <b>לא</b> שאם יכול להכריחה שא''צ ביטול, דליתא, דלעולם לא סגי בלא ביטול שבלב וכדאמר בגמרא בהדיא כו'. ודברי הר''ב הכי יפורשו ואם אין יכול להכריחה סגי ליה במה שמבטל בלבו וא''צ שיוציא לשון הפרה בשפתיו שכיון שאמר לה טלי אכלי ורצונו להכריחה אלא שאין ביכולתו כי מבטלו בלבו סגי אבל אפילו כשמכריחה ושומעת לו צריך נמי שיהא מבטל בלבו וכדאמרן אלא שזה חדוש הוא כשאינו יכול להכריחה שיהא סגי בביטול זה הוא שרוצה להשמיענו. ועתוי''ט:
<h2>פרק יא</h2>
<h3>פרק יא - משנה א</h3>
וְאֵלּוּ נְדָרִים שֶׁהוּא מֵפֵר {א} דְּבָרִים שֶׁיֵּשׁ בָּהֶם עִנּוּי נֶפֶשׁ {ד}, אִם אֶרְחַץ וְאִם לֹא אֶרְחַץ, אִם אֶתְקַשֵּׁט {ה} וְאִם לֹא אֶתְקַשֵּׁט. אָמַר רַבִּי יוֹסֵי, אֵין אֵלּוּ נִדְרֵי עִנּוּי נָפֶשׁ {ו}:
<b style="color: gray;">רע"ב</b> <b>אלו נדרים</b>. בגמרא מפרש דנדרים ושבועות קתני, דבלשון חכמים שבועות בכלל נדרים הם: <b>אם ארחץ ואם לא ארחץ</b>. הכי קאמר, הנאת רחיצה אסורה עלי לעולם אם ארחץ היום, הרי נדר. אם לא ארחץ, שבועה שלא ארחץ, הרי שבועה. וכן אם אתקשט, הנאת קישוט אסורה עלי לעולם אם אתקשט היום. אם לא אתקשט, שבועה שלא אתקשט: <b>אמר ר''י אין אלו נדרי עינוי נפש</b>. אנדר בלבד פליג ר' יוסי על ת''ק, ואמר דהנאת רחיצה אסורה עלי לעולם אם ארחץ היום, אין זה נדר של עינוי נפש, שהרי אפשר לה שלא תרחץ היום ולא תהיה הנאת רחיצה אסורה עליה לעולם, ומניעת יום אחד מרחיצה אינו עינוי נפש, דניוול של יום אחד לא הוי ניוול. ואין הלכה כר''י. ובין האב ובין הבעל נדרי עינוי נפש הוא דמפירין, דכתיב (במדבר ל) בין איש לאשתו בין אב לבתו, מקיש אב לבעל, מה בעל אינו מיפר אלא נדרי עינוי נפש {ב}, אף אב אינו מיפר אלא נדרי עינוי נפש. ורמב''ם פסק שהאב מיפר כל נדרים ושבועות אפילו אותן שאינן של עינוי נפש, שנאמר (שם) כל נדריה ואסריה {ג}:
<b style="color: gray;">תוי"ט</b>
{א} <b>מפר</b>. בין האב ובין הבעל וקרא כתיב כל נדר וכל שבועת איסר לענות נפש אישה יקימנה ואישה יפירנו: {ב} <b>בספרי</b> מפורש דהה''נ דברים שבינה לבינו. והר''ב השמיט משום דאכתי לא איירינן בהו ולא קאמר אלא לאפוקי דעת הר''מ: {ג} <b>והקישא</b> אנתארסה ונתארמלה מוקי לה. טור ועתוי''ט: {ד} <b>נפש</b>. מפרש בגמרא דה''ק אלו נדרים שהוא מפר בין לעצמו בין לאחרים דברים שיש בהם ענוי נפש כו': {ה} <b>אתקשט</b>. קשוט הפנים כגון כחול ופקוס דבהא הוא דס''ל לרבנן דמפר משום נדרי עינוי נפש אבל קשוט של צנעא אפילו רבנן מודו לר''י דאין אלו נדרי ענוי נפש אלא דברים שבינו לבינה וה''נ מוכח בגמרא: {ו} <b>אין</b> אלו כו'. מדלא קאמר סתמא לא יפר ש''מ דה''ק נדרי ענוי נפש הוא דלא הוי הא דברי' שבינו לבינה הווין. גמרא. ועמ''ש במשנה ב':
<h3>פרק יא - משנה ב</h3>
וְאֵלּוּ הֵם נִדְרֵי עִנּוּי נֶפֶשׁ, אָמְרָה קוֹנָם פֵּרוֹת {ז} הָעוֹלָם עָלַי, הֲרֵי זֶה יָכוֹל לְהָפֵר. פֵּרוֹת מְדִינָה עָלַי, יָבִיא לָהּ מִמְּדִינָה אַחֶרֶת. פֵּרוֹת חֶנְוָנִי זֶה עָלַי, אֵינוֹ יָכוֹל לְהָפֵר. וְאִם לֹא הָיְתָה פַרְנָסָתוֹ אֶלָּא מִמֶּנּוּ, הֲרֵי זֶה יָפֵר, דִּבְרֵי רַבִּי יוֹסֵי:
<b style="color: gray;">רע"ב</b> <b>אם לא היתה פרנסתו אלא ממנו</b>. שהוא מאמינו עד שירויח ויפרע לו {ח}: <b>הרי זה יפר דברי רבי יוסי</b>. ר' יוסי לטעמיה דסבירא ליה שאין הבעל מיפר כל נדר שיש בו עינוי נפש, שהוא מחלק בין עינוי מרובה לעינוי מועט ובין עינוי של זמן מרובה לזמן מועט, וכל מתניתין דהאי פירקא אזלא כוותיה {ט} ואינה הלכה. אלא הבעל מיפר כל נדר שיש בו עינוי נפש, בין של יום אחד ואפילו שעה אחת {י}, בין של זמן מרובה. בין עינוי גדול בין עינוי קטן, וכן מיפר נדרים ושבועות בדבר שבינו לבינה אף על פי שאין בהם עינוי נפש, כגון אם נשבעה או נדרה שלא תכחול או שלא תתקשט. {יא} וכן אם נדרה שלא תאכל מפירות מדינה זו, הבעל מיפר, שטורח הוא לו להביא לה פירות ממדינה אחרת, והוי דברים שבינו לבינה. ומה בין נדרים ושבועות שבינו לבינה לנדרים ושבועות שיש בהן עינוי נפש, נדרים ושבועות שיש בהם עינוי נפש מיפר לעצמו ולאחרים, כגון אם נדרה שלא תאכל בשר ולא תשתה יין, מיפר לה והיא מותרת לאכול ולשתות ואפילו לאחר שתתאלמן או תתגרש ותנשא לאחר. ונדרים ושבועות שבינו לבינה, כגון אם אסרה עליה תשמיש של כל אדם לעולם או שלא תכחול ותתקשט לעולם, מיפר חלקו, ותהא משמשתו וכוחלת ומתקשטת כל זמן שהיא תחתיו, וכשתתאלמן או תתגרש תהיה אסורה בתשמיש כל אדם ולכחול ולהתקשט. וכן כל כיוצא בזה:
<b style="color: gray;">תוי"ט</b>
{ז} <b>פירות</b> כו'. ומסתברא דלרבי יוסי נמי בנדרה מפירות מדינה שהיא דרה בו יפר דלא גרעה טדינתה מחנוני המקיפו וכי קתני יביא לה ממדינה אחרת כשלא נדרה מפירות מדינתה. הר''נ: {ח} <b>ולא</b> ימצא אחר שהוא מקיפו ופעמים שאין לו מעות ונמצאת היא מתענה. הר''נ: {ט} <b>גמרא</b> ודייקינן לה כיון דקתני ר' יוסי אומר אין אלו כו' ואיהו גופיה אמר אלו הן נדרי ענוי נפש, למה ליה למתני הרי זה יפר דברי ר' יוסי אלא לאשמעינן מכאן ואילך נמי ר' יוסי היא: {י} <b>היינו</b> טעמא דזה שכתב לעיל דניוול של יום אחד לא הוי ניוול לר' יוסי דהא לרבנן הוי ניוול הוא הדין של שעה אחת דלא שנא: {יא} <b>תמיה</b> טובא, כיון שאין הלכה כר' יוסי, והרי לרבנן כל קישוט הוי בכלל ענוי נפש. ואפילו לר' יוסי כתב הר''ב דלא פליג בנשבעה. ועוד דמידי הוא טעמא דלא פליג בנשבעה אלא משום דשבועה ליכא תנאה גבה אלא שבועה דלא ירחוץ לעולם קאמר ובהא לא פליג ואם כן הכא דסתמא קאמר ולא התנה שנשבעה ונדרה לפי שעה אם כן אף רבי יוסי מודה דהוי ענוי נפש. ועתוי''ט שהאריך והניח דברי הר''ב בצריך עיון:
<h3>פרק יא - משנה ג</h3>
קוֹנָם שֶׁאֵינִי נֶהֱנָה לַבְּרִיּוֹת {יב}, אֵינוֹ יָכוֹל לְהָפֵר, וִיכוֹלָה הִיא לֵהָנוֹת בַּלֶּקֶט {טו} וּבַשִּׁכְחָה וּבַּפֵּאָה. קוֹנָם כֹּהֲנִים {טז} וּלְוִיִּם נֶהֱנִים לִי, יִטְּלוּ עַל כָּרְחוֹ {יז}. כֹּהֲנִים אֵלּוּ וּלְוִיִּם אֵלּוּ נֶהֱנִים לִי, יִטְּלוּ אֲחֵרִים {יח}:
<b style="color: gray;">רע"ב</b> <b>קונם שאיני נהנית לבריות אינו יכול להפר</b>. שאין זה מנדרי עינוי נפש, שהרי יכולה להתפרנס משל בעל {יג}, דבעל לאו בכלל בריות הוא. והא מתניתין נמי רבי יוסי היא, ואין כן הלכה כדפרישנא לעיל. ולא מיבעיא אי אמרה קונם שאיני נהנית לבריות שאסרה הנאת כל הבריות עליה, שהוא מיפר משום נדרי עינוי נפש אליבא דחכמים, אלא אפילו אמרה קונם שאיני נהנית לפלוני שלא אסרה עליה אלא הנאת אותו פלוני בלבד, הבעל מיפר משום דברים שבינו לבינה, שטורח הוא לו כשלא תהנה מאותו פלוני, והתורה אמרה בין איש לאשתו, כל דבר שבין איש לאשתו הבעל מיפר: <b>ויכולה ליהנות בלקט שכחה ופאה</b>. הכי קאמר, ועוד טעמא אחרינא שקונם שאיני נהנית לבריות אין הבעל מיפר, שהרי יכולה ליהנות מלקט שכחה ופאה שאינה נהנית מן הבריות, דמתנות עניים נינהו, ונמצא שאין כאן עינוי נפש {יד}: <b>קונם כהנים ולוים נהנים לי</b>. כי היכי דקונם שאיני נהנית לבריות מותרת במתנות עניים, הכי נמי המדיר כהנים ולוים מנכסיו מותרים במתנות כהונה ולויה:
<b style="color: gray;">תוי"ט</b>
{יב} <b>לבריות</b>. קונם יהא עלי כל מה שאני נהנה לבריות. רש''י: {יג} <b>וכי</b> תימא דהא ודאי בעל אין פרנסתו אלא מן הבריות והוו להו בריות כחנוני שאין פרנסתו אלא ממנו דאמר יפר לא קשיא דהתם אסר לה פירות חנוני אפילו בזמן שמביאם לה בעל הלכך יפר אבל הכא לא אסרה אנפשה פירות הבריות אלא הנאת הבריות הלכך כל היכא שהבעל לוקח אותם מותרת בהן שאינה נהנה מן הבריות אלא מן הבעל. הר''נ והרא''ש: {יד} <b>וקשה</b> גבי חנוני אמאי יפר והרי יכולה להנות מלקט כו'. ויש לומר דמיירי בימות הגשמים דליכא לקט כו'. תוספ' והרא''ש: {טו} <b>בלקט</b> כו'. אפילו טובת הנאה לית בהו דלא כתיב בהו נתינה. הרא''ש. ומה''ט מפרש בגמרא דלא תנן נמי מעשר עני משום דלא פסיקא ליה, דדוקא במתחלק בתוך הגרנות דכתיב גביה והנחת בשעריך שרי לה לאתהנויי. אבל במתחלק בתוך הבית דכתיב נתינה ונתת ללוי ולגר אסור לה לאתהנויי. ועתוי''ט: {טז} <b>כהנים</b> כו'. אין זה תלוי בנדר אשה ואמרו בכאן לדמיון הדין כו'. הר''מ: {יז} <b>על</b> כרחו. אע''ג (דגבי נדרים) טובת הנאה ממון כיון שאסר כל הכהנים והלוים בהנאה אי אפשר ליתנו לשום כהן ולוי ואין לו בהם טובת הנאה ואי אפשר לעכבו לעצמו הלכך הוי כאלו אינם שלו. ועין משנה י' פרק ט' דבבא קמא. ועתוי''ט: {יח} <b>אחרים</b>. ולא אלו וטעמא דשייך בהו טובת הנאה. ולהכי לקט כו' ומעשר עני דגורן דלא שייך בהו טובת הנאה כלל תנן דיכולה להנות ואע''ג דהוי כמו האומר אלו שהרי לא נאסרו אלא לאשה זו מחמת נדר עצמה אלא טעמא משום דלא שייך בהו כלל שום טובת הנאה ולהכי לא תנן נמי עניים נהנים לי. ועתוי''ט:
<h3>פרק יא - משנה ד</h3>
קוֹנָם שֶׁאֵינִי עוֹשָׂה עַל פִּי אַבָּא וְעַל פִּי אָבִיךָ וְעַל פִּי אָחִי וְעַל פִּי אָחִיךָ, אֵינוֹ יָכוֹל לְהָפֵר. שֶׁאֵינִי עוֹשָׂה עַל פִּיךָ, אֵינוֹ צָרִיךְ לְהָפֵר. רַבִּי עֲקִיבָא אוֹמֵר, יָפֵר, שֶׁמָּא תַּעְדִּיף {כא} עָלָיו יוֹתֵר מִן הָרָאוּי לוֹ. רַבִּי יוֹחָנָן בֶּן נוּרִי אוֹמֵר, יָפֵר, שֶׁמָּא יְגָרְשֶׁנָּה וּתְהֵא אֲסוּרָה עָלָיו:
<b style="color: gray;">רע"ב</b> <b>קונם שאיני עושה על פי אבא</b>. הקדש יהא כל מה שאני עושה מלבוא ע''פ אבא, כלומר, שלא יוכל אבא ליהנות ממעשה ידי: <b>אינו יכול להפר</b>. שאין זה דברים שבינו לבינה. ובהא מודו כולי עלמא שאוסרת הנאתה על פלוני אין הבעל מיפר. וכן הלכה: <b>על פיך אינו צריך להפר</b>. משום דמשעבדא ליה {יט}. ואע''ג דהקדש מוציא מידי שעבוד {כ}, אלמוה רבנן לשעבודא דבעל שאין הקונם מפקיע שעבודו: <b>יפר שמא תעדיף עליו יותר מן הראוי לו</b>. וההקדש חל על החלק העודף שאינו תחת שעבודו, לפיכך צריך להפר, וההפרה מועלת בו משום דהוי דברים שבינו לבינה שאי אפשר שלא יתערב אותו העודף בשל בעלה: <b>רבי יוחנן בן נורי אומר יפר שמא יגרשנה</b>. ועיקר מעשה ידיה צריך הפרה שמא יגרשנה ויפקע שעבודיה דבעל ואז יחול הנדר ותהא אסורה לחזור לו. {כב} והלכה כר' יוחנן בן נורי. ובאומרת יקדשו ידי לעושיהם {כג}, דידים איתנהו בעולם וחל עליהם הקדש:
<b style="color: gray;">תוי"ט</b>
{יט} <b>ואין</b> להקשות והרי יכולה אשה לומר איני נזונית ואיני עושה כמו שכתוב במשנה ד' פרק ה' דכתובות דהא לא אמרה אלא איני עושה ולפיכך הויא כמפקעת מידי שעבוד שאינה יכולה: {כ} <b>והא</b> דתנן במשנה ב' פרק ו' דערכין דאין הקדש מוציא מידי שעבוד מלוה התם הקדש דמים והכא קרבן דקדושת הגוף הוא. רש''י: {כא} <b>תעדיף</b>. מוקמינן לה בגמרא בהעדפה שעל ידי הדחק. הר''ן. והיינו משום דכשנותן לה מעה המותר שלו: {כב} <b>דכיון</b> דמדינא חייל אי לאו דאלמוהו רבנן לשעבודיה כי אלמוהו הני מילי לכל היכא דקיימא קמיה לא ליחול אבל נתגרשה כאלו חייל מעיקרא דמי כיון דמדינא ראוי לחול. הר''ן ותוספ'. ומשמע דהפרה מועלת לאחר הגירושין: {כג} <b>פירוש</b> להקב''ה שעשאם אבל אין לפרש למלאכתן דאם כן הוה ליה למעשיהן כדאשכחן סוף פרק קמא דנדרים. ועתוי''ט:
<h3>פרק יא - משנה ה</h3>
נָדְרָה אִשְׁתּוֹ וְסָבוּר שֶׁנָּדְרָה בִתּוֹ {כד}, נָדְרָה בִתּוֹ וְסָבוּר שֶׁנָּדְרָה אִשְׁתּוֹ, נָדְרָה בַנָּזִיר וְסָבוּר שֶׁנָּדְרָה בַּקָּרְבָּן, נָדְרָה בַקָּרְבָּן וְסָבוּר שֶׁנָּדְרָה בַנָּזִיר, נָדְרָה מִן הַתְּאֵנִים וְסָבוּר שֶׁנָּדְרָה מִן הָעֲנָבִים, נָדְרָה מִן הָעֲנָבִים וְסָבוּר שֶׁנָּדְרָה מִן הַתְּאֵנִים, הֲרֵי זֶה יַחֲזוֹר וְיָפֵר:
<b style="color: gray;">רע"ב</b> <b>הרי זה יחזור ויפר</b>. דהפרה בטעות לא הויא הפרה עד שיכוין לאשה שנדרה, דכתיב (במדבר ל') לא הניא אותה, עד שתהיה ההפרה לעצמה של הנודרת. וגם שיכוין לנדר שנדרה, דכתיב (שם) ושמע אביה את נדרה, עד שידע איזה נדר נדרה {כה}:
<b style="color: gray;">תוי"ט</b>
{כד} <b>בתו</b>. והפר לשם בתו רש''י: {כה} <b>וזה</b> לשון הר''מ ועל הדבר שנדרה עליו לידע הדבר שנדרה והראיה גם כן למה שאמר ושמע כו'. ע''כ לפי שיש שני שנויים אם על איזה דבר שנדרה כלומר או תאנים או ענבים. אם באיזה דבר נדרה כלומר או בנזיר או בקרבן:
<h3>פרק יא - משנה ו</h3>
אָמְרָה קוֹנָם תְּאֵנִים וַעֲנָבִים אֵלּוּ שֶׁאֵינִי {כו} טוֹעֶמֶת, קִיֵּם לַתְּאֵנִים, כֻּלּוֹ קַיָּם. הֵפֵר לַתְּאֵנִים, אֵינוֹ מוּפָר עַד שֶׁיָּפֵר אַף לָעֲנָבִים. אָמְרָה קוֹנָם תְּאֵנִים שֶׁאֵינִי טוֹעֶמֶת וַעֲנָבִים שֶׁאֵינִי טוֹעֶמֶת, הֲרֵי אֵלּוּ שְׁנֵי נְדָרִים {ל}:
<b style="color: gray;">רע"ב</b> <b>קיים לתאנים כולו קיים כו'</b>. וטעמא, דכתיב (שם) אישה יקימנו, יקים ממנו, כשקיים מקצתו קיים כולו. אבל יפירנו, דליכא למדרש הכי, אינו מופר עד שיפר כולו. {כז} ואלו דברי יחיד ואינה הלכה, אלא הלכה כחכמים שאומרים מקיש הקמה להפרה, מה הפרה מה שהיפר היפר ומה שלא היפר לא היפר, דהא ליכא למדרש מיפירנו הפרה במקצת, אף הקמה מה שקיים קיים ומה שלא קיים לא קיים, דמיקימנו נמי לא דרשינן הקמה במקצת, אלא אורחיה דקרא למכתב הכי. ואף על גב דבהתרת חכם אמרינן נדר שהותר מקצתו הותר כולו {כט}, בהפרת הבעל והאב אינו כן:
<b style="color: gray;">תוי"ט</b>
{כו} <b>אלו</b> שאיני כו'. לשון הר''מ אסרה עצמה בתאנים וענבים בין בנדר בין בשבועה בין שאסרה עצמה בכל המין בין שאמרה תאנים וענבים אלו. משמע שמפרש דמתניתין תרתי קאמר או שאמרה אלו או שאמרה שאיני טועמת דהיינו בכל המין. ועתוי''ט: {כז} <b>כלומר</b> שאין הנדר מופר עד שיפר כולו אבל מה שהפר מופר כו' וכולי עלמא מודו בהכי. הר''נ: [כח] דאי לא תימא הכי לתקש הפרה להקמה: {כט} <b>משום</b> דנעשה הנדר טעות מעקרו הלכך כיון דהותר מקצתו הותר בולו שלא היה דעתו אלא שיהא כל הנדר קיים אבל הפרת הבעל שהוא מכאן ולהבא מה שהותר הותר והשאר עומד באיסורו. הרא''ש. {ל} שני נדרים. בגמרא מוקמינן למתניתין דרבי שמעון היא, דאמר עד שיאמר שבועה לבל אחד ואחד, פירש הר''נ הכי נמי לא חשיבי שני נדרים עד שתאמר שאיני טועמת לכל אחד ואחד אבל אם אמרה קונם שאיני טועמת לא תאנה ולא ענב לרבי שמעון נדר אחד הוי ולרבנן הוה להו שני נדרים:
<h3>פרק יא - משנה ז</h3>
יוֹדֵעַ אֲנִי שֶׁיֵּשׁ נְדָרִים, אֲבָל אֵינִי יוֹדֵעַ שֶׁיֵּשׁ מְפֵרִין, יָפֵר. יוֹדֵעַ אֲנִי שֶׁיֵּשׁ מְפֵרִין אֲבָל אֵינִי יוֹדֵעַ שֶׁזֶּה נֶדֶר, רַבִּי מֵאִיר אוֹמֵר לֹא יָפֵר, וַחֲכָמִים אוֹמְרִים יָפֵר:
<b style="color: gray;">רע"ב</b> <b>איני יודע שיש מפירין</b>. שיש לי רשות להפר: <b>יפר</b>. ביום שנודע לו שיש לו רשות להפר, שהוא עליו כיום שמעו: <b>איני יודע שזה נדר</b>. וצריך הפרה: <b>רבי מאיר אומר לא יפר</b>. דכיון שיודע שיש בידו להפר אף על פי שלא ידע שהוא נדר מכל מקום היה לו להפר. ואין הלכה כרבי מאיר:
<b style="color: gray;">תוי"ט</b> <b>.אין</b> פירוש למשנה זו
<h3>פרק יא - משנה ח</h3>
הַמֻּדָּר הֲנָאָה מֵחֲתָנוֹ {לא} וְהוּא רוֹצֶה לָתֵת לְבִתּוֹ מָעוֹת {לב}, אוֹמֵר לָהּ, הֲרֵי הַמָּעוֹת הָאֵלּוּ נְתוּנִין לָךְ בְּמַתָּנָה וּבִלְבַד שֶׁלֹּא יְהֵא לְבַעְלִיךְ רְשׁוּת בָּהֶן אֶלָּא {לג} מַה שֶׁאַתְּ נוֹשֵׂאת וְנוֹתֶנֶת בְּפִיךְ:
<b style="color: gray;">רע"ב</b> <b>ובלבד שלא יהא לבעליך רשות בהם</b>. ותנאו קיים ולא קנה הבעל. ואף על גב דבמתנה זו מצילו מן הטורח, שהרי אשתו ניזונת מן המעות הללו, ומזונותיה היו עליו, אצולי מטרחא אינה חשובה הנאה:
<b style="color: gray;">תוי"ט</b>
{לא} מחתנו. קרי ביה חותנו כמו חותן משה: {לב} <b>מעות</b>. הא דנקט מעות משום דאי יהיב לה מזונות א''צ לומר לה כלום לפי שאין לבעל זכיה בהן והיינו דתנן בפרק אין בין המודר וזן את אשתו ולא הצריכוהו לומר ובלבד כו' משום דכיון דאיהו זכה במקום הבעל לית ליה לבעל שום זכות באותן מזונות שהרי אפילו נתן לה בעלה מזונות הקצובים לה וצמצמה והותירה אין לבעל זכות באותו מותר כלום. הר''נ: {לג} <b>אלא</b> כו'. הר''מ והר''ב לא פירשו אי דוקא בעינן הני תרי לישנא אבל ע''מ שאין לבעלך רשות בהם בלחוד לא מהני, ואי לאו דוקא. ודעת הר''ן לדעת הר''מ דע''מ שאין לבעל רשות בלחוד לא מהני, ומתניתין ר''מ הוא כו'. ואפילו באומר כל מה שתרצי עשי הואיל ואמר שאין לבעל רשות מהני לשמואל דכי היכי דמיחד לדבר אחד מהני ה''נ כיון דמיחד לאותו דבר שתרצה לעשות מהן כל שעה ושעה מהני שאין קנין חל אלא באותה שעה שתרצה לעשות בהן איזו דבר לאותו דבר בלחוד ול''נ דהר''מ מפ' דשמואל ס''ל דאפילו לרבנן ע''מ כו' בלחוד לא מהני וסובר נמי דע''כ לא אמר שמואל דבעינן תרי לישנא אלא באומר מה שתרצי עשי אבל כי אמר מה שאת כו' אפילו לא אמר ע''מ כו' מהני. שכשמיחד תנאי במתנה עצטה סגי לרבנן. אבל הר''ב מפרש בפ''א דקידושין מ''ג דהלכה כחכמים ולא הצריך אלא ע''מ כו' וכאן סתם ומשמע דבעינן תרווייהו וצ''ע. וע''ע בפ''ח דסנהדרין בהר''ב מ''ג:
<h3>פרק יא - משנה ט</h3>
וְנֵדֶר אַלְמָנָה וּגְרוּשָׁה יָקוּם עָלֶיהָ (במדבר ל), כֵּיצַד, אָמְרָה הֲרֵינִי נְזִירָה לְאַחַר שְׁלשִׁים יוֹם, אַף עַל פִּי שֶׁנִּשֵּׂאת בְּתוֹךְ שְׁלשִׁים יוֹם, אֵינוֹ יָכוֹל לְהָפֵר. נָדְרָה וְהִיא בִרְשׁוּת הַבַּעַל, מֵפֵר לָהּ. כֵּיצַד, אָמְרָה הֲרֵינִי נְזִירָה לְאַחַר שְׁלשִׁים יוֹם, אַף עַל פִּי שֶׁנִּתְאַלְמְנָה אוֹ נִתְגָּרְשָׁה בְּתוֹךְ שְׁלשִׁים, הֲרֵי זֶה מוּפָר. נָדְרָה בוֹ בַיּוֹם {לד}, נִתְגָּרְשָׁה בוֹ בַיּוֹם, הֶחֱזִירָהּ בּוֹ בַיּוֹם, אֵינוֹ יָכוֹל לְהָפֵר. זֶה הַכְּלָל {לו}, כָּל שֶׁיָּצָאת לִרְשׁוּת עַצְמָהּ שָׁעָה אַחַת, אֵינוֹ יָכוֹל לְהָפֵר:
<b style="color: gray;">רע"ב</b> <b>ונדר אלמנה וגרושה כו'</b>. לגופיה לא צריך קרא, דכיון דאין לה בעל מי יפר, אלא כשנדרה כשהיא אלמנה לזמן, ולא הגיע זמן הנדר עד שנישאת: <b>אינו יכול להפר</b>. אע''פ שהנדר חל כשהיא תחתיו, דבתר שעת הנדר אזלינן: <b>נדרה בו ביום, גרשה בו ביום, והחזירה בו ביום</b>. ואח''כ שמע את נדרה: <b>אינו יכול להפר</b>. כיון שיצאת לרשות עצמה בין נדר להפרה. דאין הבעל מיפר בקודמין {לה}:
<b style="color: gray;">תוי"ט</b>
{לד} <b>בו</b> ביום. שנשאת כדאוקי לה בפ' נערה בשנשאת ונתגרשה בו ביום וכי קתני נדרה בו ביום לרבותא נקטיה דאע''ג דבו ביום היתה ברשות אביה קודם שנדרה אפ''ה כיון שנשאת אין לה תקנה אפילו לאותו יום עצמו. הר''נ: {לה} <b>ואי</b> הך חזרה דארוסין בלחוד היא נמי אינו יכול להפר בשותפות האב דכיון שנשאת שוב אין לאביה זכות בה. הר''נ: {לו} <b>זה</b> הכלל. לאתויי מסר האב או שלוחיו לשלוחי הבעל. גמרא:
<h3>פרק יא - משנה י</h3>
תֵּשַׁע נְעָרוֹת נִדְרֵיהֶן קַיָּמִין. בּוֹגֶרֶת וְהִיא יְתוֹמָה, נַעֲרָה וּבָגְרָה וְהִיא יְתוֹמָה, נַעֲרָה שֶׁלֹּא בָגְרָה וְהִיא יְתוֹמָה. בּוֹגֶרֶת וּמֵת אָבִיהָ, נַעֲרָה בוֹגֶרֶת וּמֵת אָבִיהָ, נַעֲרָה שֶׁלֹּא בָגְרָה וּמֵת אָבִיהָ. נַעֲרָה שֶׁמֵּת אָבִיהָ וּמִשֶּׁמֵּת אָבִיהָ בָּגְרָה, בּוֹגֶרֶת וְאָבִיהָ קַיָּם, (נַעֲרָה בוֹגֶרֶת וְאָבִיהָ קַיָּם). רַבִּי יְהוּדָה אוֹמֵר, אַף הַמַּשִּׂיא בִתּוֹ הַקְּטַנָּה וְנִתְאַלְמְנָה אוֹ נִתְגָּרְשָׁה וְחָזְרָה אֶצְלוֹ, עֲדַיִן הִיא נַעֲרָה {לט}:
<b style="color: gray;">רע"ב</b> <b>תשע נערות נדריהן קימים</b>. נערות לאו דוקא {לז}: <b>בוגרת והיא יתומה</b>. שנישאת ומת בעלה כשהיא נערה, והיא יתומה בחיי האב שאחר שנישאת אין לאביה רשות בה, ובגרה אח''כ ונדרה, נדרה קיים, שאין האב יכול להפר שהרי היא בוגרת, ועוד שהיא יתומה בחיי האב: <b>נערה ובגרה והיא יתומה</b>. שנישאת ומת בעלה. שנדרה כשהיא נערה ובגרה לאחר מכאן והיא יתומה בחיי האב כדפרישנא: <b>נערה</b>. בשעה שנדרה. שלא בגרה עדיין והיא יתומה בחיי האב. והנך תלתא, יתומה בחיי אב כיילא להו: <b>בוגרת ומת אביה</b>. שבשעה שנדרה היתה בוגרת ומת אביה, דהיינו יתומה ממש: <b>נערה ובוגרת וכו'</b>. והנך תלתא נמי, מת אביה כייל להו: <b>נערה שמת אביה ומשמת אביה בגרה כו'</b>. הנך תלתא דקתני, בוגרת כיילא להו. ובגמרא אמרינן, דחכמים לא שנו אלא ג' נערות, בוגרת ויתומה ויתומה בחיי האב {לח}: <b>ר''י אומר כו'</b>. דכיון שנכנסה לחופה יצאתה מרשות אביה בהנהו נישואים:
<b style="color: gray;">תוי"ט</b>
{לז} <b>וכ''כ</b> הרא''ש. וטעמייהו שהרי יש מהן שנדריהן קיימין מפני שכבר נתבגרה אבל הר''מ כתב ר''ל שהן היו נערות בשעת קבלת הקידושין וכל מה שמנה מהן בוגרת ר''ל שהיא בשעת הנדר כבר בגרה. והר''ב התחיל בפירוש הרא''ש וסיים בפירוש הר''מ: {לח} <b>הנך</b> תשע כולהו איתנהו בכלל תלת דהיינו יתומה בחיי האב ויתומה ממש ובוגרת כו'. אלא דר''י פליג כל חד לתלתא כדי לחדד התלמידים. הר''נ: {לט} <b>ועדיין</b> כו'. אשמועינן דאפילו היתה קטנה כשנשאה יצתה מרשות אביה בהנהו נישואין וכי קתני ועדיין היא נערה הה''נ אפילו היא קטנה כיון שנשאת אין לאביה רשות בה והאי דנקט נערה משום דנדרי קטנה אינה כלום. הר''ן. והר''מ פירש שנתקדשה כשהיתה קטנה וחזרה לבית אביה ועדיין היא נערה ואח''כ נתקדשה, אביה ובעלה מפירין נדריה ופליג על דין נערה שלישית שמנה ר''מ. ת''ח:
<h3>פרק יא - משנה יא</h3>
קוֹנָם שֶׁאֵינִי נֶהֱנֵית לְאַבָּא וּלְאָבִיךָ אִם עוֹשָׂה אֲנִי עַל פִּיךָ, שֶׁאֵינִי נֶהֱנֵית לְךָ אִם עוֹשָׂה אֲנִי עַל פִּי אַבָּא וְעַל פִּי אָבִיךָ, הֲרֵי זֶה יָפֵר:
<b style="color: gray;">רע"ב</b> <b>קונם שאיני נהנית לאבא ולאביך כו' הרי זה יפר</b>. דכיון דנאסרה בהנאת אביה ואביו ע''י שהיא עושה לבעלה, גנאי הוא לבעל {מ} והוי דברים שבינו לבינה:
<b style="color: gray;">תוי"ט</b>
{מ} <b>וכן</b> בסיפא שכן מה שאינה רשאה לעשות לאביה ולאביו כדי שלא תיאסר עליו ג''כ גנאי הוא לו. טור. וי''ל שיותר הוא גנאי לו שלא תהנה ממה שלא תעשה, א''נ להיפך, הלכך תרווייהו צריכי:
<h3>פרק יא - משנה יב</h3>
בָּרִאשׁוֹנָה הָיוּ אוֹמְרִים, שָׁלשׁ נָשִׁים יוֹצְאוֹת וְנוֹטְלוֹת כְּתֻבָּה, הָאוֹמֶרֶת טְמֵאָה אֲנִי לָךְ, שָׁמַיִם בֵּינִי לְבֵינָךְ, נְטוּלָה אֲנִי מִן הַיְּהוּדִים. חָזְרוּ לוֹמַר, שֶׁלֹּא תְהֵא אִשָּׁה נוֹתֶנֶת עֵינֶיהָ בְאַחֵר {מד} וּמְקַלְקֶלֶת עַל בַּעְלָהּ, אֶלָּא הָאוֹמֶרֶת טְמֵאָה אֲנִי לָךְ, תָּבִיא רְאָיָה {מה} לִדְבָרֶיהָ. שָׁמַיִם בֵּינִי לְבֵינָךְ, יַעֲשׂוּ דֶרֶךְ בַּקָּשָׁה. נְטוּלָה אֲנִי מִן הַיְּהוּדִים, יָפֵר חֶלְקוֹ, וּתְהֵא מְשַׁמְּשַׁתּוּ, וּתְהֵא נְטוּלָה {מו} מִן הַיְּהוּדִים:
<b style="color: gray;">רע"ב</b> <b>האומרת טמאה אני לך</b>. באשת כהן מיירי, דנאסרה לבעלה באונס ולא הפסידה כתובתה. {מא} והאמינוה חכמים לאסור עצמה על בעלה. וכיון דיוצאת בגט נוטלת כתובתה, דמספר כתובתה נלמוד, לכשתנשאי לאחר תטלי מה שכתוב ליכי: <b>השמים ביני ובינך</b>. מפרש בגמרא, דאינו יורה כחץ, כלומר דברים דקמי שמיא גליא ואינה יכולה לברר. ומיירי בבאה מחמת טענה דאמרה בעינא חוטרא לידא ומרא לקבורה. {מב} דאי לאו הכי, אמרינן לה זילי לא מפקדת אפריה ורביה: <b>נטולה אני מן היהודים</b>. שאסרה תשמיש של כל ישראל עליה {מג}. ואף על גב דאמרינן בפרק המדיר היכא דנדרה איהי דיוצאה בלא כתובה, דהיא נתנה אצבע בין שיניה, רש''י פירש ביבמות [דף קי''ב] כיון שאסרה הנאת תשמיש של כל ישראל עליה ודאי אנוסה היא כי קשה תשמיש לה, וסברה משנה ראשונה דאפילו דברים שבינו לבינה לא הוי, דאפשר שיגרשנה: <b>חזרו לומר כו'</b>. נתקלקלו הדורות וחששו שהיא משקרת להפקיע עצמה מתחת בעלה: <b>תביא ראיה לדבריה</b>. ולא מהימנינן לה בלי ראיה: <b>יעשו דרך בקשה</b>. יבקשו ממנה שלא תדבר עוד בו ובירושלמי מפרש יעשו סעודה ויפייס: <b>יפר חלקו ותהא משמשתו</b>. דהוי דברים שבינו לבינה ומיפר לעצמו:
<b style="color: gray;">תוי"ט</b>
{מא} <b>גמרא</b> דיכולה למימר אנא הא חזינא גברא הוא דנסתחפ' שדהו כלומר קדושת כהונתו גרמה לו דהא אונס בישראל משרי שרי הלכך מזלו גרם ויש לה כתובה: {מב} <b>עץ</b> שתשען עליו לעת זקנתה ואם תמות יקברנה. רש''י: {מג} <b>ובעל</b> בכלל. ואע''ג דבמ''ג לא הוי בכלל כל הבריות הכא מוכחא מלתא דהא מכוונה לאסור המותר ולכל ישראל הא קיימא באיסור אשת איש. גמרא: {מד} <b>באחר</b>. דשמא תלך למקום שאין מכירין בה ובנדרה ותנשא. הר''נ: {מה} <b>תביא</b> ראיה כו'. איכא למידק כיון דמדינא מתסרא אבעלה כמשנה ראשונה. איסור שבה להיכן הלך וכ''ת דכל דמקדש אדעתא דרבנן מקדש וכי אמרה טמאה אני אפקעינהו רבנן כו' דהתינח כשאומרת לכשר נבעלתי אבל כשנבעלת לפסול שנעשית חללה אכתי אסורה לבעלה ומתניתין סתמא קתני. ותירצו דמשנה ראשונה לאו דינא קתני דמדינא ודאי אין האשה נאמנת לומר טמאה אני לך להפקיע עצמה מבעלה שהיא משועבדת לו אלא משום דהא מלתא דטמאה אני לך כסיפא לה תקינו במשנה ראשונה להימנוה ראי לאו דקושטא קאמרה לא הוות מזלזלא נפשה למימר הכי ומשנה אחרונה אוקמוה אדינא. הר''נ ועתוי''ט: {מו} <b>ותהא</b> נטולה כו'. בפ''ג דכריתות מפורש כמה גווני דאיסור חל על איסור ומנייהו איסור מוסיף וה''נ דכוותה דאע''ג דכבר היא אסורה לעלמא באיסור א''א מגו דאתוסף בנדרה איסור על בעלה חל נמי על האחרים ובאיסור מוסיף אף ר''י מודה:
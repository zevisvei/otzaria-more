<h1>משנה - מגילה</h1>

<h2>פרק א</h2>
<h3>פרק א - משנה א</h3>
מְגִלָּה נִקְרֵאת בְּאַחַד עָשָׂר, בִּשְׁנֵים עָשָׂר, בִּשְׁלשָׁה עָשָׂר, בְּאַרְבָּעָה עָשָׂר, בַּחֲמִשָּׁה עָשָׂר, לֹא פָּחוֹת וְלֹא יוֹתֵר. כְּרַכִּין הַמֻּקָּפִין חוֹמָה מִימוֹת יְהוֹשֻׁעַ בִּן נוּן, קוֹרִין בַּחֲמִשָּׁה עָשָׂר. כְּפָרִים {ב} וַעֲיָרוֹת גְּדוֹלוֹת {ג}, קוֹרִין בְּאַרְבָּעָה עָשָׂר, אֶלָּא שֶׁהַכְּפָרִים מַקְדִּימִין לְיוֹם הַכְּנִיסָה:
<b style="color: gray;">רע"ב</b> <b>מגילה נקראת באחד עשר בשנים עשר</b>. פעמים בזה ופעמים בזה כדמפרש ואזיל: <b>מימות יהושע בן נון קורין בט''ו</b>. דכתיב (אסתר ט') על כן היהודים הפרזים עושים את יום י''ד, ומדפרזים בי''ד ש''מ דמוקפין בט''ו. ומימות יהושע, נפקא לן ג''ש מפרזי פרזי, כתיב הכא היהודים הפרזים וכתיב התם {א} (דברים ג') לבד מערי הפרזי, מה להלן מימות יהושע אף כאן מימות יהושע. ותקנו שהכרכים המוקפים חומה מימות יהושע אע''פ שאין להם חומה עכשיו יקראו בט''ו כמו שושן, כדי לחלוק כבוד לא''י שהיתה חרבה בימי מרדכי ואסתר, כדי שיהיו קורין כבני שושן ויחשבו כאילו הם כרכים המוקפים אע''פ שהם עתה חרבין, ויהיה זכרון לא''י בנס זה. ולפי שיהושע התחיל להלחם בעמלק תחלה וכתיב (שמות י''ז) כתוב זאת זכרון בספר ושים באזני יהושע, לפיכך הזכירו מימות יהושע: <b>אלא שהכפרים מקדימין</b>. כלומר מאחר שמוקפין קורין בט''ו ושאין מוקפין בי''ד הכל בכלל, והיכי משכחת תו י''א י''ב וי''ג, אלא שהכפרים נתנו להם רשות להקדים קריאתן ליום הכניסה יום ב' בשבת שלפני י''ד, או ה' בשבת, שהן יום הכניסה שהכפרים מתכנסים בעיירות למשפט, לפי שב''ד יושבים בב' וה' בתקנת עזרא. א''נ מתכנסין הכפרים לעיירות בב' וה' לשמוע קריאת התורה, והכפרים אינם בקיאים כל כך לקרות וצריכים שיקראנה להם אחד מבני העיר, ולא הטריחום חכמים לחזור ולבא ביום י''ד, כדי שיהיו פנויים {ד} ביום פורים להספיק צרכי סעודת פורים לבני העיירות. ומצאו לדבר זה רמז מן המקרא דכתיב (אסתר ט') לקיים את ימי הפורים האלה בזמניהם, ואי לא תקון מרדכי ואסתר אלא י''ד וט''ו הכתובים במקרא, לימא קרא בזמנם {ה}, מאי זמניהם, ש''מ עוד ב' זמנים {ו} אחרים חוץ מאותן הכתובים במגילה, וי''ג לא צריך קרא לרבויי שיהא ראוי לקריאה, שעיקר הנס בו היה, שבו נקהלו להנקם מאויביהם בין בשושן בין בשאר מדינות. על כרחך לא רבי קרא אלא י''א וי''ב. ואין לומר דרבי ט''ז וי''ז שלאחר י''ד וט''ו הכתובים במגילה, דאמר קרא (שם) ולא יעבור:
<b style="color: gray;">תוי"ט</b>
{א} בביאת הארץ בימי משה ויהושע. רש''י. והואיל ונכתב בשנת המ' סמוך לפטירת משה רבינו ע''ה חשבינן ליה מימות יהושע: {ב} <b>כפרים</b> בי''ד. דכתיב הפרזים עושים את יום י''ד ועיר שאין מוקפה חומה נקראת פרח שמתוך שאין לה חומה ישיבתה נפוץ ופרוז ומרוחקים משכונה לשכונה. רש''י: {ג} <b>ועיירות</b> גדולות נמי אינן מוקפות דהא בכלל פרזים הם אלא שהן גדולות: {ד} <b>הכי</b> איתא בגמרא. אבל רמי מדתנן במ''ג מקום שאין נכנסין כו' אין קורין אלא בזמנה ואי ס''ד תקנתא דכרכים הוא האיך מפסדינן לתקנתא דידהו אלא אימא מפני שמספיקין כו' שכר היא להם בשביל שהם מספיקים. הילכך היכא דאין נכנסים כו', לא קולא היא גבייהו ואין כאן שכר. רש''י: {ה} <b>משום</b> דאמרן דלא זמנו של זה כזמנו של זה מדכתיב לשון רבים להכי אמרינן דאכתי לימא בזמנם: {ו} <b>דזמנים</b> טובא ליכא למימר דיו''ד וה''א דמיותרים בזמניהם דרשינן דומיא דעיקר זמנם דתרתי. גמרא:
<h3>פרק א - משנה ב</h3>
כֵּיצַד, חָל לִהְיוֹת יוֹם אַרְבָּעָה עָשָׂר {ז} בַּשֵּׁנִי, כְּפָרִים וַעֲיָרוֹת גְּדוֹלוֹת קוֹרִין בּוֹ בַּיּוֹם, וּמֻקָפוֹת חוֹמָה לְמָחָר. חָל לִהְיוֹת בַּשְּׁלִישִׁי אוֹ בָּרְבִיעִי, כְּפָרִים מַקְדִּימִין לְיוֹם הַכְּנִיסָה, וַעֲיָרוֹת גְּדוֹלוֹת קוֹרִין בּוֹ בַּיּוֹם, וּמֻקָּפוֹת חוֹמָה לְמָחָר. חָל לִהְיוֹת בַּחֲמִישִׁי, כְּפָרִים וַעֲיָרוֹת גְּדוֹלוֹת קוֹרִין בּוֹ בַּיּוֹם, וּמֻקָּפוֹת חוֹמָה לְמָחָר. חָל לִהְיוֹת עֶרֶב שַׁבָּת, כְּפָרִים מַקְדִּימִין לְיוֹם הַכְּנִיסָה, וַעֲיָרוֹת גְּדוֹלוֹת וּמֻקָּפוֹת חוֹמָה קוֹרִין בּוֹ בַּיּוֹם {ט}. חָל לִהְיוֹת בַּשַּׁבָּת {יב}, כְּפָרִים וַעֲיָרוֹת {יג} גְּדוֹלוֹת מַקְדִּימִין וְקוֹרִין לְיוֹם הַכְּנִיסָה, וּמֻקָפוֹת חוֹמָה לְמָחָר. חָל לִהְיוֹת אַחַר הַשַּׁבָּת, כְּפָרִים מַקְדִּימִין לְיוֹם הַכְּנִיסָה, וַעֲיָרוֹת גְּדוֹלוֹת קוֹרִין בּוֹ בַּיּוֹם, וּמֻקָפוֹת חוֹמָה לְמָחָר:
<b style="color: gray;">רע"ב</b> <b>חל להיות</b>. י''ד. בע''ש. עיירות ומוקפין קורין בו ביום, שאין קריאת מגילה בשבת, גזירה שמא יטלנה בידו ויעבירנה ד' אמות ברשות הרבים {ח}, ואם יאחרנה עד אחד בשבת הוה ליה י''ו, ואמר קרא ולא יעבור. ואע''פ שבני הכרכים קורין המגילה בי''ד כשחל ט''ו להיות בשבת, מ''מ אין קורין ויבא עמלק אלא בשבת שהוא יום ט''ו, ומפטירים פקדתי, ושואלין ודורשין בהלכות פורים כל אותה שבת {י}. וסעודת פורים אית דאמרי דעבדי לה ביום י''ד שבו קורין את המגילה, ואית דאמרי דמאחרין אותה לאחר השבת. והכי משמע בירושלמי דסעודת פורים שחל להיות בשבת מאחרין ולא מקדימין. ולכ''ע אין עושים אותה בשבת {יא}: <b>חל להיות</b>. י''ד. באחד בשבת כפרים מקדימין ליום הכניסה. דה''ל י''א. וה''מ שהקילו חכמים לבני הכפרים להקדים ליום הכניסה, בזמן שישראל שרויין על אדמתן ושלוחי בית דין יוצאים להודיע מתי קידשו ב''ד החדש ומתי הפסח נקבע. אבל בזמן הזה שהעם מסתכלין בקריאת המגילה ומונים ממנה שלשים יום לפסח, אם יקדימו הכפרים קריאתן הרי יעשו הפסח לסוף ל' יום של קריאה, ונמצאו אוכלין חמץ בימים אחרונים של פסח, לפיכך אין קורין אותה אלא בזמנה:
<b style="color: gray;">תוי"ט</b>
{ז} <b>יום</b> י''ד. שהיא עיקר לפי שרוב העולם קורין בו ומש''ה קתני לי' סתמא. ושני בשבת יום הכניסה הוא. הר''נ: {ח} <b>וקשיא</b> לי א''כ למה קורין בס''ת בשבת. וניחא לי כמ''ש בטור או''ח דהקורא בפרשה צריך לסדר אותה תחלה וא''כ כל הקוראין בקיאין הן. תוי''ט. והת''ח הקשה ע''ז ותירץ דשאני קריאת ס''ת דאינו אלא בצבור ורבים מדכרי אהדדי: {ט} <b>ביום</b>. דכתיב בכל שנה ושנה מה כל שנה ושנה אין מוקפין קודמין לעיירות אף כאן אין מוקפין קודמין לקרות עם הכפרים ביום הכניסה. גמרא: {י} <b>בגמרא</b> משמע דאיצטריך לאשמעינן דל''ת נגזור דרשא אטו קרייה. והר''מ כתב כדי להזכיר שהוא פורים: {יא} <b>דלעשות</b> ימי משתה כתיב את ששמחתו תלויה בב''ד יצא זה ששמחתו בידי שמים ואינו מתקנות מרדכי: {יב} <b>בשבת</b>. בזמן שמקדשין ע''פ הראיה. דע''פ החשבון א''א. הה''מ: {יג} <b>ועיירות</b> כו'. דכיון דאדחו מיומיה אדחו ליום הכניסה. גמרא: [יד] ר''ל י''ד וט''ו והרי''ף פירש ע''פ הירושלמי באלו ר''ל במגילה ותרומת שקלים דבאחד באדר משמיעין ולא בא' בניסן: [טו] והאי דנקט ט''ב משום דהוכפלו בו צרות והכל מתענין בו אבל שאר צומות אמרינן בר''ה דף י''ח רצו מתענין רצו אין מתענין. רש''י: <b>[טז</b>] ואע''ג דנושא חי פטור. הא אמרינן דכל פטורי שבת פטור אבל אסור. עתוי''ט: <b>[יז</b>] גמרא. ופירש הר''נ הקהל קודם זמנו (דהוא בא' דחר''ה) לא אפשר משום בימה וא''א לעשותה ביו''ט וזמן עצ''כ מפני חבירו שהוא מספיק דא''א לו להכנס בתחומו וחגיגה כו' אם אין חג מאי חגיגה שייכא: <b>[יח</b>] בגמרא. וטעמא דאיצטריך לכך משום דמכיון דמי''ז בתמוז הובקעה העיר נמצא דהוה זמן תענית בכל אלו הימי' הקודמי' ועוד דבז' באב נכנסו עובדי גלולים להיכל:
<h3>פרק א - משנה ג</h3>
אֵיזוֹ הִיא עִיר גְּדוֹלָה, כָּל שֶׁיֵּשׁ בָּהּ עֲשָׂרָה בַּטְלָנִים. פָּחוּת מִכָּאן, הֲרֵי זֶה כְּפָר. בְּאֵלּוּ אָמְרוּ, מַקְדִּימִין וְלֹא מְאַחֲרִין. אֲבָל זְמַן עֲצֵי כֹּהֲנִים וְתִשְׁעָה בְּאָב וַחֲגִיגָה וְהַקְהֵל, מְאַחֲרִין וְלֹא מַקְדִּימִין. אַף עַל פִּי שֶׁאָמְרוּ מַקְדִּימִין (וְלֹא מְאַחֲרִין), מֻתָּרִין בְּהֶסְפֵּד וּבְתַעֲנִיּוֹת וּמַתָּנוֹת לָאֶבְיוֹנִים {יט}. אָמַר רַבִּי יְהוּדָה, אֵימָתַי, מְקוֹם שֶׁנִּכְנָסִין בַּשֵּׁנִי וּבַחֲמִישִׁי. אֲבָל מְקוֹם שֶׁאֵין נִכְנָסִין לֹא בַּשֵּׁנִי וְלֹא בַּחֲמִישִׁי, אֵין קוֹרִין אוֹתָהּ, אֶלָּא בִּזְמַנָּהּ:
<b style="color: gray;">רע"ב</b> <b>עשרה בטלנין</b>. של בית הכנסת, שבטלים ממלאכתן ונזונים משל צבור כדי להיות מצויין תמיד בשעת התפילה בבהכ''נ: <b>באלו אמרו</b>. בזמנים של מגילה אמרו מקדימין אם חל זמן קריאתה בשבת: <b>אבל זמן עצי הכהנים והעם</b>. שהיו משפחות לישראל שקבועים להם ימים בכל שנה להביא עצים למקדש לצורך המערכה, ומביאין קרבן עצים עמהם עולות נדבה, אם חל להיות בשבת מאחרים ליום מחר: <b>ותשעה באב</b>. והוא הדין שאר תעניות אם חל א' מהן להיות בשבת: <b>וחגיגה</b>. אם חל י''ט בשבת דוחין שלמי חגיגה למחר, שהרי יש לה תשלומין כל ז. וכן הקהל את העם, שהיה המלך קורא בספר משנה תורה, וכל העם חייבין לבא ולהביא את טפם כדכתיב (דברים ל''א) האנשים והנשים והטף, ובשבת אי אפשר ודוחין אותו למחר: <b>ולא מקדימין</b>. דאכתי לא מטי זמן חיובייהו. ותשעה באב, דאקדומי פורענותא לא מקדמינן:
<b style="color: gray;">תוי"ט</b>
{יט} <b>ומתנות</b> כו'. ר''ל כי מי שנתן באותן הימים י''א י''ב וי''ג יצא ידי חובתו. הר''מ. אבל משלוח מנות אינו אלא בזמן סעודה דמנות מידי דמיכל הוא:
<h3>פרק א - משנה ד</h3>
קָרְאוּ אֶת הַמְּגִלָּה בַּאֲדָר הָרִאשׁוֹן וְנִתְעַבְּרָה הַשָּׁנָה, קוֹרִין אוֹתָהּ בַּאֲדָר הַשֵּׁנִי, אֵין בֵּין אֲדָר הָרִאשׁוֹן לַאֲדָר הַשֵּׁנִי אֶלָּא קְרִיאַת הַמְּגִלָּה {כ} וּמַתָּנוֹת לָאֶבְיוֹנִים {כא}:
<b style="color: gray;">רע"ב</b> <b>אין בין אדר ראשון לאדר שני וכו'</b>. הכי קאמר אין בין ארבעה עשר וחמשה עשר של אדר ראשון לארבעה עשר וחמשה עשר של אדר שני, אלא מקרא מגילה ומתנות לאביונים, הא לענין הספד ותענית זה וזה שוין:
<b style="color: gray;">תוי"ט</b>
{כ} <b>קריאת</b> המגילה. כלומר שאם עשאה בראשון לא יצא. רש''י. וטעמא בגמרא דמסמך גאולת פורים לגאולת פסח עדיף: {כא} <b>ומתנות</b> לאביונים וה''ה משלוח מנות דליתנהו אלא בשני אע''פ שהמקדימין לקרות נותנין מתנות לאביונים ביום קריאתן ואין שולחים מנות. שאני התם דלא עבדי סעודה. הר''ן:
<h3>פרק א - משנה ה</h3>
אֵין בֵּין יוֹם טוֹב לַשַּׁבָּת, אֶלָּא אֹכֶל נֶפֶשׁ בִּלְבָד. אֵין בֵּין שַׁבָּת לְיוֹם הַכִּפּוּרִים, אֶלָּא שֶׁזֶּה זְדוֹנוֹ בִּידֵי אָדָם וְזֶה זְדוֹנוֹ בְּכָרֵת {כב}:
<b style="color: gray;">רע"ב</b> <b>אין בין יו''ט לשבת אלא אוכל נפש בלבד</b>. מתניתין ב''ש היא [ביצה יב.] דאמרי אין מוציאין את הקטן ולא את הלולב ולא את הס''ת לרשות הרבים כיון שאין בהם צורך אוכל נפש. ואין כן הלכה אלא כדברי בית הלל דאמרי מתוך שהותרה הוצאה לצורך אכילה הותרה נמי שלא לצורך אכילה. ואיכא נמי מילי אחרינא שאסורים בשבת ומותרים ביו''ט אע''פ שאינם צורך אוכל נפש, כגון משילין פירות דרך ארובה ביו''ט, אבל לא בשבת: <b>שזה זדונו בידי אדם</b>. שבת יש בה מיתת ב''ד:
<b style="color: gray;">תוי"ט</b>
{כב} <b>בכרת</b>. פירוש עיקר חומר זדונו בכרת ומיהו אם התרו בו ולקה בידי אדם פטור כדתנן כל חייבי כריתות שלקו נפטרו כו'. גמרא:
<h3>פרק א - משנה ו</h3>
אֵין בֵּין הַמֻּדָּר הֲנָאָה מֵחֲבֵרוֹ לַמֻּדָּר מִמֶּנּוּ מַאֲכָל, אֶלָּא דְּרִיסַת הָרֶגֶל וְכֵלִים שֶׁאֵין עוֹשִׂין בָּהֶן אֹכֶל נֶפֶשׁ. אֵין בֵּין נְדָרִים לִנְדָבוֹת, אֶלָּא {כה} שֶׁהַנְּדָרִים חַיָּב {כו} בְּאַחֲרָיוּתָן, וּנְדָבוֹת אֵינוֹ חַיָּב בְּאַחֲרָיוּתָן:
<b style="color: gray;">רע"ב</b> <b>אין בין המודר הנאה</b>. אין מודר הנאה חמור ממודר מאכל אלא דריסת הרגל, שמודר הנאה אסור לו ליכנס בתוך שלו ומודר מאכל מותר: <b>וכלים שאין עושין בהן אוכל נפש</b>. מותר להשאילן למודר מאכל. ודוקא במקום שאין משכירין כיוצא בהם, אבל במקום שמשכירין כיוצא בהם, אסור, דכל הנאה המביאה לידי מאכל שאם לא ההנהו זה מחוסר בה שוה פרוטה, הנאת מאכל הוא שהרי ראויה אותה פרוטה לקנות בה מאכל {כג}: <b>נדר</b>. האומר הרי עלי עולה, ולאחר זמן הפרישה ונאבדה, חייב באחריותה: <b>נדבה</b>. האומר הרי זו עולה {כד}, ונאבדה, אינו חייב באחריותה, שהרי לא קבלה עליו. אבל לענין בל תאחר זה וזה שוין דכתיב (דברים כ''ג) כאשר נדרת לה' אלהיך נדבה אשר דברת בפיך, הרי נדר ונדבה אמורים בענין:
<b style="color: gray;">תוי"ט</b>
{כג} <b>והוא</b> הדירו הנאה המביאה לידי מאכל: {כד} <b>ופשוט</b> דה''ה לשאר דברים שאינן באין חובה וכ''כ הר''מ עולה או שלמים או מנחה: {כה} <b>אלא</b> כו'. הקשו בתוספ' והאיכא דנדר אינו בא מן המעשר ונדבה בא מהמעשר וי''ל דהכא מיירי בקרבנות שהופרשו כבר. ועתוי''ט: {כו} <b>חייב</b>. בגמרא יליף להו מקראי:
<h3>פרק א - משנה ז</h3>
אֵין בֵּין זָב הָרוֹאֶה שְׁתֵּי רְאִיּוֹת לְרוֹאֶה שָׁלשׁ, אֶלָּא קָרְבָּן. אֵין בֵּין מְצֹרָע מֻסְגָּר לִמְצֹרָע מֻחְלָט, אֶלָּא פְּרִיעָה וּפְרִימָה {כח}. אֵין בֵּין טָהוֹר מִתּוֹךְ הֶסְגֵּר לְטָהוֹר מִתּוֹךְ הֶחְלֵט, אֶלָּא תִגְלַחַת וְצִפֳּרִים:
<b style="color: gray;">רע"ב</b> <b>שתי ראיות</b>. בין ביום א' בין בשני ימים רצופים. וכן ג' ראיות בין ביום א' בין בג' ימים רצופים, או ב' ביום א' וא' למחר: <b>אלא קרבן</b>. שזב הרואה ב' ראיות אינו טעון קרבן. אבל לענין לעשות משכב ומושב אב הטומאה ואפילו לא נגע בהן, וספירת ז' משיפסוק מזובו, שצריך למנות ז' נקיים קודם שיטבול, זה וזה שוים: <b>אין בין מצורע מוסגר</b>. שטעון הסגר כדכתיב (ויקרא י''ג) והסגירו הכהן שבעת ימים: <b>למצורע מוחלט</b>. שטמאו הכהן לגמרי {כז}: <b>אלא פריעה ופרימה</b>. הא לענין שלוח וטומאה זה וזה שוין אין בין טהור מתוך הסגר לטהור מתוך החלט אלא תגלחת וצפרים. דגבי תגלחת וצפרים כתיב (שם י''ד) והנה נרפא נגע הצרעת מן הצרוע, יצא מוסגר שצרעתו תלויה בימים. שאפילו נרפא צריך להיות מוסגר שבעה ימים. אבל לענין טהרה במקוה זה וזה שוין, דבטהור מתוך הסגר נמי כתיב (שם י''ג) וכבס בגדיו וטהר. ואע''ג דאיכא נמי קרבנות אשם ולוג שמן, מיהו הכא ביום טהרתו ורפואתו הוא דקתני, ולא איירי בקרבנות שהן בשמיני:
<b style="color: gray;">תוי"ט</b>
{כז} <b>תרגום</b> לצמיתות לחלוטין. הר''מ: {כח} <b>פריעה</b> ופרימה. בגדיו יהיו פרומים וראשו יהיה פרוע בסוף פרשת תזריע ובמצורע מוחלט כתיב. וה''ה לענין ועל שפם יעטה ומתניתין רישא דקרא נקטה. אבל לענין וטמא טמא יקרא דכתיב בההוא קרא שוים הם דכן מרבה בת''כ לכל המטמאים לא מצורעים בלבד:
<h3>פרק א - משנה ח</h3>
אֵין בֵּין סְפָרִים {כט} לִתְפִלִּין וּמְזוּזוֹת, אֶלָּא {ל} שֶׁהַסְּפָרִים נִכְתָּבִין בְּכָל לָשׁוֹן, וּתְפִלִּין וּמְזוּזוֹת אֵינָן נִכְתָּבוֹת אֶלָּא אַשּׁוּרִית {לא}. רַבָּן שִׁמְעוֹן בֶּן גַּמְלִיאֵל אוֹמֵר, אַף בַּסְּפָרִים לֹא הִתִּירוּ {לב} שֶׁיִּכָּתְבוּ אֶלָּא יְוָנִית:
<b style="color: gray;">רע"ב</b> <b>נכתבין בכל לשון</b>. בכתב של כל אומה ובלשון של כל אומה: <b>אין נכתבין אלא יונית</b>. וטעמא דשרו ספרים ביונית יותר משאר לשונות, דאמר קרא (בראשית ט,) יפת אלהים ליפת וישכון באהלי שם, יפיפותו של יפת, כלומר הלשון היפה שבכל בני יפת, ישכון באהלי שם, ואין לך לשון יפה בכל בני יפת כלשון יוני. והלכה כרשב''ג. מיהו בזמן הזה כבר אבד אותו לשון יוני ונשתבש, לפיכך אין כותבין ספרים בזמן הזה אלא בכתב הקודש ובלשון הקודש:
<b style="color: gray;">תוי"ט</b>
{כט} <b>ספרים</b>. תורה נביאים וכתובים רש''י: {ל} <b>אלא</b> כו'. הא לתופרן בגידין ולטמא את הידים זה וזה שוין. גמרא: {לא} <b>אשורית</b>. פירש''י לשון הקודש. וטעמא בגמרא. דבתו''מ כתיב והיו הדברים האלה בהוויתן יהיו: {לב} <b>לא</b> התירו. לשון אחר חוץ מלה''ק אלא יונית. רש''י:
<h3>פרק א - משנה ט</h3>
אֵין בֵּין כֹּהֵן מָשׁוּחַ בְּשֶׁמֶן הַמִּשְׁחָה לִמְרֻבֶּה בְּגָדִים, אֶלָּא פַּר {לג} הַבָּא עַל כָּל הַמִּצְוֹת. אֵין בֵּין כֹּהֵן מְשַׁמֵּשׁ לְכֹהֵן שֶׁעָבַר, אֶלָּא פַּר יוֹם הַכִּפּוּרִים וַעֲשִׂירִית הָאֵיפָה:
<b style="color: gray;">רע"ב</b> <b>למרובה בבגדים</b>. כהנים ששמשו בבית שני, ואף בבית ראשון מן יאשיהו ואילך שנגנזה צלוחית של שמן המשחה בימיו, ולא היו כהנים גדולים אלא בלבישת הבגדים בלבד: <b>פר הבא על כל המצות</b>. כהן משוח שהורה היתר בדבר שזדונו כרת, ועשה כהוראתו, מביא פר כדכתיב (ויקרא ד') ואם הכהן המשיח: <b>כהן המשמש</b>. כהן גדול שאירע בו פסול ומינו אחר תחתיו ועבר פסולו וחזר לעבודתו, והעבירו הבא תחתיו. הראשון קרוי משמש, והשני עבר: <b>אלא פר יוה''כ</b>. שא''א להביא שתים. וכן עשירית האיפה חביתי כהן גדול שבכל יום שא''א להביא שתים. הא לכל שאר דברים זה וזה שוין. אם בא להקטיר או לעבוד שום עבודה משמש בשמנה בגדים. ושניהם מצווין על הבתולה, ומוזהרים על האלמנה. ומקריבין אוננין {לד}:
<b style="color: gray;">תוי"ט</b>
{לג} <b>אלא</b> פר כו'. הא לענין פר יום הכפורים ועשירית האיפה זה וזה שוין. גמרא: {לד} <b>שייר</b> טובא דתנן במשנה ד' פרק ג' דהוריות:
<h3>פרק א - משנה י</h3>
אֵין בֵּין בָּמָה גְּדוֹלָה לְבָמָה קְטַנָּה, אֶלָּא פְּסָחִים. זֶה הַכְּלָל, כָּל שֶׁהוּא נִדָּר וְנִדָּב, קָרֵב בַּבָּמָה {לז}. וְכָל שֶׁאֵינוֹ לֹא נִדָּר וְלֹא נִדָּב, אֵינוֹ קָרֵב בָּבָּמָה:
<b style="color: gray;">רע"ב</b> <b>אין בין במה גדולה</b>. בשעת היתר הבמות מיירי. במה גדולה היא במת צבור שהיתה בנוב וגבעון {לה}: <b>לבמה קטנה</b>. של כל יחיד ויחיד, שכל אחד היה עושה במה לעצמו: <b>אלא פסחים</b>. וכל שהוא כעין פסחים {לו}, דהיינו החובות שקבוע להן זמן כפסח, כגון תמידים ומוספים. אבל חובות שאין קבוע להם זמן כגון פר העלם דבר של צבור ושעירי עבודה זרה, אף בבמה גדולה לא היו קרבין:
<b style="color: gray;">תוי"ט</b>
{לה} <b>אע''פ</b> שמזבח הנחושת של משה רבינו ע''ה היה שם. הכתיב וילך המלך גבעונה לזבוח שם כי היא הבמה הגדולה: {לו} <b>דהא</b> קתני סיפא כל שאינו כו' אינו קרב בבמה קטנה הא בגדולה קרב והיינו דאי' בזה הכלל. ומשום דמפסחים יליף בזבחים דף קי''ג כו' להכי נקיט טפי מאינך: {לז} <b>בבמה</b>. קטנה. רש''י:
<h3>פרק א - משנה יא</h3>
אֵין בֵּין שִׁילֹה לִירוּשָׁלַיִם, אֶלָּא שֶׁבְּשִׁילֹה אוֹכְלִים קָדָשִׁים קַלִּים וּמַעֲשֵׂר שֵׁנִי בְּכָל הָרוֹאֶה, וּבִירוּשָׁלַיִם לִפְנִים מִן הַחוֹמָה. וְכָאן וְכָאן קָדְשֵׁי קָדָשִׁים נֶאֱכָלִים לִפְנִים מִן הַקְּלָעִים. קְדֻשַּׁת שִׁילֹה יֵשׁ אַחֲרֶיהָ הֶתֵּר, וּקְדֻשַּׁת יְרוּשָׁלַיִם אֵין אַחֲרֶיהָ הֶתֵּר:
<b style="color: gray;">רע"ב</b> <b>בכל הרואה</b>. בכל מקום שיכול לראות משם את שילה: <b>יש אחריה היתר</b>. כשחרבה שילה הותרו הבמות:
<h2>פרק ב</h2>
<h3>פרק ב - משנה א</h3>
הַקוֹרֵא אֶת הַמְּגִלָּה לְמַפְרֵעַ, לֹא יָצָא. קְרָאָהּ עַל פֶּה, קְרָאָהּ תַּרְגּוּם, בְּכָל לָשׁוֹן, לֹא יָצָא. אֲבָל קוֹרִין אוֹתָהּ לַלּוֹעֲזוֹת {ד} בְּלַעַז. וְהַלּוֹעֵז שֶׁשָּׁמַע אַשּׁוּרִית, יָצָא:
<b style="color: gray;">רע"ב</b> <b>הקורא את המגלה למפרע לא יצא</b>. דכתיב (אסתר ט') והימים האלה נזכרים ונעשים, מה עשיית הימים א''א למפרע, דא''א שיהא חמשה עשר קודם ארבעה עשר, אך זכירה שהיא קריאת המגילה, למפרע לא {א}: <b>קראה על פה</b>. לא יצא. כתיב הכא נזכרים, וכתיב התם (שמות י''ז) כתוב זאת זכרון בספר: <b>קראה תרגום בכל לשון לא יצא</b>. הכי קאמר, עברי שקראה תרגום ואינו מבין בל' תרגום, או בכל שאר לשון {ב} שאינו מבין, לא יצא: <b>אבל קורין אותה ללועזות בלעז</b>. באותו לשון שהם מבינים. ובלבד שתהא כתובה באותו לשון {ג}, שלא יהא קורא על פה: <b>והלועז ששמע אשורית יצא</b>. ויונית הרי הוא כאשורית לדין זה. אלא שכבר אבד אותו לשון היוני ונשתכח כדכתבינן לעיל:
<b style="color: gray;">תוי"ט</b>
{א} <b>בגמרא</b> ממחי דהאי זכירה בקריאה דלמא עיון בעלמא כו' כשהוא אומר לא תשכח הרי שכחת הלב אמור הא מה אני מקיים זכור בפה: {ב} <b>וזו</b> ואין צריך לומר זו קתני. רש''י בגמרא: {ג} <b>מתניתין</b> אפילו לרשב''ג פרק קמא משנה ח' דהלכה כמותו. וטעמא דכיון דעיקר קריאת מגילה משום פרסומי ניסא עיקר פרסום הנס תלוי בידיעה. וכל שאינו יודע אלא גפטית עיקר פרסומא בגפטית אף על פי שאין הספרים נכתבים בו הר''נ: {ד} <b>ללועזות</b>. כל שאינו לשון הקודש נקרא לעז. רש''י. וכן כתיב בהלל מעם לועז. ועל מצרים נאמר כמ''ש רד''ק:
<h3>פרק ב - משנה ב</h3>
קְרָאָהּ סֵרוּגִין, וּמִתְנַמְנֵם, יָצָא. הָיָה כּוֹתְבָהּ, דּוֹרְשָׁהּ, וּמַגִּיהָהּ, אִם כִּוֵּן לִבּוֹ, יָצָא. וְאִם לָאו, לֹא יָצָא. הָיְתָה כְּתוּבָה בַּסַּם, וּבַסִּקְרָא, וּבַקּוֹמוֹס וּבַקַנְקַנְתּוֹם, עַל הַנְּיָר וְעַל הַדִּפְתְּרָא, לֹא יָצָא, עַד שֶׁתְּהֵא כְּתוּבָה אַשּׁוּרִית {ה} עַל {ו} הַסֵּפֶר וּבַדְּיוֹ {ז}:
<b style="color: gray;">רע"ב</b> <b>סירוגין</b>. שקרא מעט ושהא, וחזר וקרא מעט ושהא, אפילו שהא יותר מכדי לגמור את כולה, יצא: <b>היה כותבה כו'</b>. כגון דכתיבא כולה ומנחא קמיה וקרי פסוקא פסוקא במגילתא דמנחא קמיה וכתב לה, דלא נפיק ידי חובתיה אלא כשקורא במגילה שהיא כתובה כולה: <b>אם כיון לבו</b>. לצאת בקריאה זו: <b>בסם</b>. שרש עשב שקורין לו סמא: <b>בסקרא</b>. אבן שצובעים בה אדום: <b>קומוס</b>. מין שרף, ובלע''ז גומ''א: <b>קנקנתום</b>. ודריאול''ו בלע''ז, ובערבי זא''ג: <b>נייר</b>. עשוי מעשבים ע''י דבק וכותבים עליו: <b>דפתרא</b>. עור שלא נשלם תקונו. דמליח וקמיח ולא עפיץ על הספר. על הקלף:
<b style="color: gray;">תוי"ט</b>
{ה} <b>אשורית</b>. מפירש''י כתב אשורית הוא כתב שלנו. ומלישנא דעד שתהא כתובה משמע דאפילו בדיעבד מעכב וצ''ל דטפי קפדינן אכתב מאלשון ודלעולם צריך שיהא הכתב אשורית. אע''פ שהלשון תרגום או לשון אחרת. ואפשר דלא קפדינן טפי אכתב מאלשון וה''ק שיהא אשורית כשהלשון אשורית. ומשום דמסתמא בלשון אשורית היא כתובה לפי שבו יוצאין אף הלועזים. וה''ה בלשון אחרת שצריך שיהא באותו כתב עצמו. ובהכי מיהת מעכב אפילו בדיעבד כדמשמע לישנא דעד שיכתבנה. וטעמא דס''ל ככתבהם וכלשונם שיהא כתבם כלשונם. ולא שיהא כתב ארמית והלשון עילמית כ''נ בעיני. תוי''ט. וע''ע: {ו} <b>על</b> הספר. כתיב הכא ותכתוב אסתר המלכה וכתיב (ירמיה ל''ז) ויאמר אליהם ברוך וגו' ואני כותב על הספר ובדיו. גמרא: {ז} <b>ובדיו</b>. שהוא מעשן של שמנים או של זפת ושעוה וכיוצא בהן וגובלין אותן בשרף האילן ובמעט דבש ולותתין אותו הרבה. ודכין אותו עד שיעשה רקיקין ומצניעין אותן. ובשעת כתיבה שורהו במי עפצא וכיוצא בו וכותב בו:
<h3>פרק ב - משנה ג</h3>
בֶּן עִיר שֶׁהָלַךְ לִכְרַךְ וּבֶן כְּרַךְ שֶׁהָלַךְ לְעִיר, אִם עָתִיד לַחֲזוֹר לִמְקוֹמוֹ, קוֹרֵא כִּמְקוֹמוֹ {יד}. וְאִם לָאו, קוֹרֵא עִמָּהֶן. וּמֵהֵיכָן קוֹרֵא אָדָם אֶת הַמְּגִלָּה וְיוֹצֵא בָּהּ יְדֵי חוֹבָתוֹ, רַבִּי מֵאִיר אוֹמֵר, כֻּלָּהּ, רַבִּי יְהוּדָה אוֹמֵר, מֵאִישׁ יְהוּדִי {טו}. רַבִּי יוֹסֵי אוֹמֵר, מֵאַחַר הַדְּבָרִים הָאֵלֶּה:
<b style="color: gray;">רע"ב</b> <b>בן עיר</b>. שזמנו בי''ד: <b>שהלד לכרר</b>. שזמנו בט''ו: <b>אם עתיד לחזור למקומו</b>. אם הוא בן כרך שהלך לעיר ועתיד לצאת מן העיר בליל י''ד קודם עמוד השחר {ח}, אע''פ שהוא בלילה בעיר {ט}, הואיל וביום לא יהיה בעיר אין זה אפילו פרוז ליומו, הלכך קורא כמקומו בט''ו. אבל אם אינו עתיד לצאת משם הלילה {י} דהשתא הוי פרוז לאותו היום, אע''פ שעתיד לחזור למחר או ליום אחר, נקרא פרוז {יא} וקורא עמהם. וה''ה לבן עיר שהלך לכרך, אם עתיד לחזור בליל ט''ו {יב} לא הוי מוקף ליומו, וקורא ביום י''ד, ואע''פ שהוא בכרך, אבל אם אין עתיד לחזור בליל ט''ו {יג} אינו קורא בי''ד אלא ממתין וקורא עמהן. והכי מפרשי לה למתניתין בגמרא: <b>רבי מאיר אומר כולה</b>. והלכה כר''מ:
<b style="color: gray;">תוי"ט</b>
{ח} <b>דמכיון</b> שעלה עמוד השחר אם קרא יצא כדתנן לקמן: {ט} <b>כלומר</b> אפ''ה אינו קורא עמהן בלילה שחייב לקרות בלילה: {י} <b>אלא</b> להתעכב כאן ביום י''ד: {יא} <b>מדכתיב</b> הפרזים כו' הפרזות הא קמ''ל פרוז בן יומו נקרא פרוז וה''ה מוקף בן יומו נקרא מוקף ומש''ה הקדים הר''ב לפרש בן כרך: {יב} <b>שלא</b> יהא שם ביום ט''ו. רש''י. {יג} וקצת מן היום: {יד} <b>כמקומו</b>. כחובת מקומו: {טו} <b>מאיש</b> יהודי. אר''י וכולן מקרא אחד דרשו כו'. גמרא:
<h3>פרק ב - משנה ד</h3>
הַכּל כְּשֵׁרִין לִקְרוֹת אֶת הַמְּגִלָּה, חוּץ מֵחֵרֵשׁ, שׁוֹטֶה, וְקָטָן. רַבִּי יְהוּדָה מַכְשִׁיר בְּקָטָן {יז}. אֵין קוֹרִין אֶת הַמְּגִלָּה, וְלֹא מָלִין, וְלֹא טוֹבְלִין וְלֹא מַזִּין, וְכֵן שׁוֹמֶרֶת יוֹם {כב} כְּנֶגֶד יוֹם לֹא תִטְבּוֹל, עַד שֶׁתָּנֵץ הַחַמָּה. וְכֻלָּן שֶׁעָשׂוּ מִשֶּׁעָלָה עַמּוּד הַשַּׁחַר, כָּשֵׁר:
<b style="color: gray;">רע"ב</b> <b>הכל כשרים לקרות את המגילה</b>. הכל לאתויי נשים: <b>חוץ מחרש</b>. מתניתין ר' יוסי היא דאמר הקורא ולא השמיע לאזניו לא יצא {טז}: <b>ר''י מכשיר בקטן</b>. ואין הלכה כר' יהודה: <b>אין קורין את המגילה</b>. שחייב אדם לקרות את המגילה בלילה ולחזור ולקראה ביום {יח}. וקריאה של יום לא תהא אלא לאחר הנץ החמה, דכתיב (אסתר ט') והימים האלה נזכרים ונעשים: <b>ולא מלין</b>. דכתיב (ויקרא י''ב) וביום השמיני ימול {יט}: <b>ולא טובלין ולא מזין</b>. דכתיב בהזאה (במדבר י''ט) והזה הטהור על הטמא ביום השלישי וביום השביעי, והוקשה טבילה להזאה {כ}. ודוקא כשטובל בז' אמרינן דאין טובלין אלא ביום, ולא אמרינן משחשיכה בתחילת שביעי ראוי לטבול, אע''ג דלילה תחלת היום הוא. אבל משעבר יום ז' מותר לטבול בלילה {כא}: <b>שומרת יום כנגד יום</b>. בי''א ימים שבין נדה לנדה. אם ראתה יום א' שומרת יום מחרתו וטובלת באותו יום עצמו משתנץ החמה: <b>משעלה עמוד השחר כשר</b>. דמשעלה עמוד השחר אקרי יום, דכתיב בספר עזרא (נחמיה ד') ואנחנו עושים במלאכה [וגו'] מעלות השחר ועד צאת הכוכבים, וכתיב בתריה והיה לנו הלילה משמר והיום למלאכה. ולא אמרו עד הנץ החמה אלא כדי לצאת מספק לילה, לפי שאין הכל בקיאין כשיעלה עמוד השחר:
<b style="color: gray;">תוי"ט</b>
{טז} <b>כלומר</b> ר''י דמשנה ג' פ''ב דברכות. ואין הלכה כמותו. ועתוי''ט: {יז} <b>בקטן</b>. פירשו התוספ' שהגיע לחינוך ראל''ה התנן ספ''ג דר'ה כל שאינו מחויב בדבר אינו מוציא הרבים ידי חובתן ואפ''ה פוסל ת''ק ואע''ג דגם בגדול אינו אלא מדרבנן. משום דכיון דקטן אינו חייב בשאר מצות אלא דרבנן. הוי קטן תרתי ולא אתי ומפיק חד דרבנן: {יח} <b>גמרא</b> שנאמר למען יזמרך כבוד (ביום) ולא ידום (בלילה) והאי קראי נדרש במרדכי ואסתר. רש''י: {יט} <b>גמרא</b>. ועיין בתוספ': {כ} <b>דבסיפא</b> דוהזה כתיב ורחץ במים וה''ה לזב וזבה. רש''י: {כא} <b>והיינו</b> דתנן בסוף פרה אבל הוא עצמו טובל בלילה כפירוש הר''ב שם אלא דא''כ ה''ל להקדים מזין, דההזאה צ''ל קודם לטבילה כך על כרחך לומר כפירוש התוספ' דאטבילת אזוב קאי ולא תני טבילת אדם משום דבהדיא כתיב והזה והדר ורחשן וכיון דהזאה אינה אלא ביום ממילא אין הטבילה אלא ביום: {כב} <b>שומרת</b> יום. איצטריך למתני שומרת יום (טפי מכל חייבי טבילות, תו' לפירוש דבסמוך) דה''א דלעבד מקצת לילה שימור ותטבול קמ''ל כיון דבעיא ספירה ספירה ביממא היא דכתיב וספרה לה שבעת ימים. גמרא:
<h3>פרק ב - משנה ה</h3>
כָּל הַיּוֹם כָּשֵׁר לִקְרִיאַת הַמְּגִלָּה {כג}, וְלִקְרִיאַת הַהַלֵּל, וְלִתְקִיעַת שׁוֹפָר, וְלִנְטִילַת לוּלָב, וְלִתְפִלַּת הַמּוּסָפִין {כד}, וְלַמּוּסָפִין {כה}, וּלְוִדּוּי הַפָּרִים, וּלְוִדּוּי הַמַּעֲשֵׂר, וּלְוִדּוּי יוֹם הַכִּפּוּרִים, לִסְמִיכָה, לִשְׁחִיטָה, לִתְנוּפָה, לְהַגָּשָׁה, לִקְמִיצָה וּלְהַקְטָרָה, לִמְלִיקָה, וּלְקַבָּלָה, וּלְהַזָּיָה, וּלְהַשְׁקָיַת סוֹטָה, וְלַעֲרִיפַת הָעֶגְלָה, וּלְטַהֲרַת הַמְצֹרָע {כו}:
<b style="color: gray;">רע"ב</b> <b>ולוידוי הפרים</b>. פר כהן משיח, ופר העלם דבר של צבור, שמתודים עליהם חטאם שהביאום עליו: <b>ולוידוי מעשר</b>. ביערתי הקדש מן הבית: <b>לסמיכה</b>. וסמך את ידו על ראש העולה: <b>להגשה</b>. מגיש את המנחה תחלה בקרן מערבית דרומית של מזבח, ואח''כ קומץ: <b>ולקמיצה ולהקטרה</b>. בהקטרת קומץ קאמר, שהוא במנחה כנגד זריקת דם בזבחים, ואינה כשרה אלא ביום. אבל הקטר חלבים ואיברים כשר כל הלילה כדתנן במתניתין: <b>לקבלה</b>. קבלת הדם במזרק: <b>להזייה</b>. הזיית פרים הנשרפים וכל חטאות הפנימיות. וזריקת דם על המזבח נמי קרי הזייה:
<b style="color: gray;">תוי"ט</b>
{כג} <b>לקריאת</b> כו'. כולהו מקראי יליף להו בגמרא: {כד} <b>ולתפלת</b> כו'. כמוספין שווינהו רבנן. גמרא: {כה} <b>ולמוספין</b>. דבר יום ביומו. גמרא. וצ''ע דתיפוק ליה מביום צוותו כדיליף מיניה קמיצה וכו' וכ''ה בירושלמי אדהכא ועתוי''ט טעם סידורן זא''ז: {כו} <b>ולטהרת</b> המצורע. בצפרים ועשן ארז ואזוב ושני תולעת. רש''י:
<h3>פרק ב - משנה ו</h3>
כָּל הַלַּיְלָה כָּשֵׁר לִקְצִירַת הָעֹמֶר {כז} וּלְהֶקְטֵר חֲלָבִים וְאֵבָרִים. זֶה הַכְּלָל, דָּבָר שֶׁמִּצְוָתוֹ בַּיּוֹם {כח}, כָּשֵׁר כָּל הַיּוֹם. דָּבָר שֶׁמִּצְוָתוֹ בַּלַּיְלָה, כָּשֵׁר כָּלּ הַלַּיְלָה:
<b style="color: gray;">רע"ב</b> <b>ולהקטר חלבים ואברים</b>. מותרי תמיד של בין הערבים, דכתיב בהו (ויקרא ו') היא העולה על מוקדה על המזבח כל הלילה: <b>זה הכלל דבר שמצותו ביום כשר כל היום</b>. לאתויי סדור שתי בזיכי לבונה {כח} שנותנים על לחם הפנים: <b>ודבר שמצותו בלילה כשר כל הלילה</b>. לאתויי אכילת פסחים שכשר כל הלילה. ולא אמרו חכמים עד חצות אלא כדי להרחיק את האדם מן העבירה:
<b style="color: gray;">תוי"ט</b>
{כז} <b>לקצירת</b> העומר. ילפינן לה במ''ג פ''י דמנחות: {כח} <b>גמרא</b>. וה''ה לסדור הלחב ונקיט בזיכי לבונה שהיא נקטרת על המזבח ומתיר עת הלחם: <b>[כט</b>] ביום כו'. פירוש ביום סתם אבל תמידין ופסחים כבר פירש בהן הכתוב שעה מיוחדת. הר''נ:
<h2>פרק ג</h2>
<h3>פרק ג - משנה א</h3>
בְּנֵי הָעִיר שֶׁמָּכְרוּ רְחוֹבָהּ {א} שֶׁל עִיר, לוֹקְחִין בְּדָמָיו בֵּית הַכְּנֶסֶת. בֵּית הַכְּנֶסֶת, לוֹקְחִין תֵּבָה {ג}. תֵּבָה, לוֹקְחִין מִטְפָּחוֹת {ד}. מִטְפָּחוֹת, לוֹקְחִין סְפָרִים. סְפָרִים, לוֹקְחִין תּוֹרָה. אֲבָל אִם מָכְרוּ תּוֹרָה, לֹא יִקְחוּ {ה} סְפָרִים. סְפָרִים, לֹא יִקְחוּ מִטְפָּחוֹת. מִטְפָּחוֹת, לֹא יִקְחוּ תֵּבָה. תֵּבָה, לֹא יִקְחוּ בֵּית הַכְּנֶסֶת. בֵּית הַכְּנֶסֶת, לֹא יִקְחוּ אֶת הָרְחוֹב. וְכֵן בְּמוֹתְרֵיהֶן. אֵין מוֹכְרִין אֶת שֶׁל רַבִּים לַיָּחִיד, מִפְּנֵי שֶׁמּוֹרִידִין אוֹתוֹ מִקְּדֻשָּׁתוֹ, דִּבְרֵי רַבִּי יְהוּדָה. אָמְרוּ לוֹ, אִם כֵּן {ו} אַף לֹא מֵעִיר גְּדוֹלָה לְעִיר קְטַנָּה:
<b style="color: gray;">רע"ב</b> <b>בני העיר</b>. רחובה של עיר. יש בה קדושה, שמתפללין בה בתעניות. וחכמים פליגי על סתם מתניתין ואמרי רחובה של עיר אין בה משום קדושה, הואיל ואין מתפללין בה אלא באקראי בעלמא. והלכה כחכמים: <b>בית הכנסת לוקחים תיבה</b>. ודוקא בית הכנסת דכפרים הוא דמצו מזבני לה. אבל בית הכנסת דכרכים כיון דמעלמא קא אתו לה {ב} הויא דרבים ולא מצו מזבני לה: <b>ספרים</b>. נביאים וכתובים: <b>אבל אם מכרו תורה לא יקחו ספרים</b>. דמעלין בקודש ואין מורידין: <b>וכן במותריהן</b>. מכרו ספרים ולקחו ממקצת הדמים תורה, לא יקחו מן המותר דבר שקדושתו פחותה. ולא נאמרו כל הדברים הללו אלא כשלא מכרו שבעה טובי העיר במעמד אנשי העיר, אבל אם מכרו שבעה טובי העיר במעמד אנשי העיר, אפילו לקנות בדמים שכר לשתות מותר. ודוקא בשל כפרים כדאמרינן:
<b style="color: gray;">תוי"ט</b>
{א} <b>רחובה</b>. איידי דתני קריאת המגילה ראה רבינו הקדוש לסדר עמהם קריאת ס''ת שגם הוא מתקנת הנביאים ולפי שקריאתם בצבור ובבהכ''נ ראה לסדר תחלת קדושת ב''ה ודיניה: {ב} <b>פירוש</b> שרבים באים להתפלל שמה אע''פ שאין נותנין כלום בבנינו מ''מ כיון דעל דעת אותן רבים נעשית חמורה קדושתה ואין יכולין למוכרה: {ג} <b>תיבה</b>. מקום שמניחין בו ס''ת שאנו קורין ארון והוא קדוש יותר מבהכ''נ הר''נ: {ד} <b>מטפחות</b>. מס''ת דקדישי טפי. הר''נ: {ה} <b>לא</b> יקחו. וכתב הכ''מ דלהר''מ רישא דמתניתין דוקא דכל מידי דאפשר לעלוי, מעלינן ואין לוקחין בדמיו דבר השוה לו. והתוי''ט הקשה עליו מסוף דברי הר''מ ע''ש ומסיק שמשורת הדין מותר בשוים אבל הא ודאי דטפי עדיף לכתחלה להעלות מלהשוות: {ו} <b>א''כ</b> כו'. ות''ק מעיקרא קדישא השתא נמי קדישא מרבים ליחיד ליכא קדושה שא''א דבר שבקדושה בפחות מעשרה. ורבנן אי איכא למיחש כהאי גוונא נמי איכא למיחש משום ברוב עם הדרת מלך ולא משכחת מכירה בבהכ''נ:
<h3>פרק ג - משנה ב</h3>
אֵין מוֹכְרִין בֵּית הַכְּנֶסֶת, אֶלָּא עַל תְּנַאי שֶׁאִם יִרְצוּ {ז} יַחֲזִירוּהוּ, דִּבְרֵי רַבִּי מֵאִיר. וַחֲכָמִים אוֹמְרִים, מוֹכְרִים אוֹתוֹ מִמְכַּר עוֹלָם, חוּץ מֵאַרְבָּעָה דְּבָרִים, לַמֶּרְחָץ וְלַבֻּרְסְקִי וְלַטְּבִילָה וּלְבֵית הַמַּיִם. רַבִּי יְהוּדָה אוֹמֵר, מוֹכְרִין אוֹתוֹ לְשֵׁם חָצֵר, וְהַלּוֹקֵחַ מַה שֶּׁיִּרְצֶה יַעֲשֶׂה:
<b style="color: gray;">רע"ב</b> <b>אלא על תנאי</b>. ואפילו משל רבים לרבים אסור למכור מכירה חלוטה, דדרך בזיון הוא, כלומר אינו בעינינו כלום. ואין הלכה כר''מ: <b>ממכר עולם</b>. ואפילו ליחיד ואפילו לכל תשמישין חוץ מד' דברים דלאותם ד' דברים לא ימכור: <b>בית המים</b>. לכביסה. א''נ למי רגלים: <b>רבי יהודה אומר מוכרין אותו לשם חצר וכו'</b>. ואין הלכה כר''י:
<b style="color: gray;">תוי"ט</b>
{ז} <b>שאם</b> ירצו. ובגמרא דייקינן לוקח היכי דייר בה שהרי אם רצה להחזיר נמצא משתמש בו בנתים בשכר מעותיו והוי רבית. ומשנינן ר''מ ס''ל צד אחד ברבית מותר. א''נ דמיירי שמתנין להחזיר שכירות בהכ''נ וס''ל רבית ע''מ להחזיר מותר:
<h3>פרק ג - משנה ג</h3>
וְעוֹד אָמַר רַבִּי יְהוּדָה, בֵּית הַכְּנֶסֶת שֶׁחָרַב, אֵין מַסְפִּידִין {ח} בְּתוֹכוֹ, וְאֵין מַפְשִׁילִין בְּתוֹכוֹ חֲבָלִים, וְאֵין פּוֹרְשִׂין לְתוֹכוֹ מְצוּדוֹת, וְאֵין שׁוֹטְחִין עַל גַּגּוֹ פֵּרוֹת, וְאֵין עוֹשִׂין אוֹתוֹ קַפַּנְדַּרְיָא, שֶׁנֶּאֱמַר, (ויקרא כו) וַהֲשִׁמּוֹתִי אֶת מִקְדְּשֵׁיכֶם, קְדֻשָּׁתָן אַף כְּשֶׁהֵן שׁוֹמֵמִין. עָלוּ בּוֹ עֲשָׂבִים, לֹא יִתְלוֹשׁ, מִפְּנֵי עָגְמַת נֶפֶשׁ:
<b style="color: gray;">רע"ב</b> <b>ואין מפשילין</b>. גודלים ופותלים. וה''ה לכל שאר מלאכות, אלא שהפשלת חבלים צריך מקום רחב ידים, ובהכ''נ בית גדול הוא וראוי לכך והוי אורחיה: <b>קפנדריא</b>. לקצר הלוכו דרך בית הכנסת. ולשון קפנדריא, אדמקיפנא דרי אעול בהא, כלומר בעוד שאני צריך להקיף שורות בתים אקצר מהלכי ואכנס דרך כאן: <b>מפני עגמת נפש</b>. שיזכרו ימי בנינו ויתנו לב לבנותו אם יוכלו, או יבקשו עליו רחמים שיחזור. לפיכך אין אסור אלא ללקט עשבים ולהאכיל לבהמה או לאבדם [לגמרי], אבל ללקט ולהניחם במקומם מותר, דאיכא עגמת נפש:
<b style="color: gray;">תוי"ט</b>
{ח} <b>אין</b> מספידין. הספד של יחיד. אבל מספידין הספד של רבים. גמרא ופירש''י ת''ח שמת צריכין להתאסף ולהספידו וביהכנ''ס ראוי לכך לפי שהוא בית גדול:
<h3>פרק ג - משנה ד</h3>
רֹאשׁ חֹדֶשׁ אֲדָר {ט} שֶׁחָל לִהְיוֹת בְּשַׁבָּת, קוֹרִין בְּפָרָשַׁת שְׁקָלִים. חָל לִהְיוֹת בְּתוֹךְ הַשַּׁבָּת, מַקְדִּימִין לְשֶׁעָבַר וּמַפְסִיקִין לְשַׁבָּת אַחֶרֶת. בַּשְּׁנִיָּה {יא}, זָכוֹר. בַּשְּׁלִישִׁית, פָּרָה אֲדֻמָּה. בָּרְבִיעִית, הַחֹדֶשׁ הַזֶּה לָכֶם. בַּחֲמִישִׁית, חוֹזְרִין לִכְסִדְרָן. לַכֹּל מַפְסִיקִין, בְּרָאשֵׁי חֳדָשִׁים, בַּחֲנֻכָּה וּבַפוּרִים, בַּתַעֲנִיּוֹת {טז} וּבַמַּעֲמָדוֹת וּבְיוֹם הַּכִּפּוּרִים {יז}:
<b style="color: gray;">רע"ב</b> <b>קורין פרשת שקלים</b>. כי תשא {י}, להודיע שיביאו שקליהם באדר, כדי שיקריבו בא' בניסן מתרומה חדשה: <b>מקדימין לשעבר</b>. קורין פרשת שקלים בשבת שלפני ר''ח. ואפילו חל ר''ח אדר בע''ש מקדימין לשבת שעברה: <b>ומפסיקין בשבת הבאה</b>. מלומר פרשה שניה. כדי שתקרא פ' זכור בשבת הסמוכה לפורים, לסמוך מחיית עמלק למחיית המן: <b>בשלישית פרה אדומה</b>. להזהיר את ישראל לטהר עצמם כדי שיעשו פסחיהם בטהרה. ואיזו היא שבת שלישית, כל שסמוכה לפורים מאחריה. וכשחל ראש חודש ניסן להיות בשבת, הויא לה שבת שלישית שבת הסמוכה לראש חודש ניסן {יב}. כדי לסמוך אזהרת טהרת טמאי מתים לפסחים {יג}: <b>ברביעית החדש הזה</b>. ששם פרשת הפסח: <b>לכסדרן</b>. לסדר ההפטרות {יד} שעד הנה מפטירין מעין ארבע פרשיות. פרשת שקלים בן שבע שנים. פרשת זכור פקדתי את אשר עשה לך עמלק. פרשת פרה וזרקתי עליכם מים טהורים. פרשת החודש בראשון באחד לחודש. מכאן ואילך חוזר להפטיר מעין פרשת היום: <b>לכל מפסיקין</b>. שאין מפטירין מעין הפרשה אלא מעין המאורע {טו}:
<b style="color: gray;">תוי"ט</b>
{ט} <b>ר''ח</b> אדר. לפי דמכילתין במגילה הנקראת באדר. התחיל ג''כ בדיני קריאת התורה בקריאה דחליא בר''ח אדר: {י} <b>משום</b> דג''פ כתיב תרומה בההיא פרשה אחד לאדנים ואחד לבדק הבית ואחד למזבח ההוא דכתיב ביה לכפר על נפשותיכם: {יא} <b>בשניה</b>. לשקלים או להפסקה. הר''ן: {יב} <b>דאז</b> איכא ג' שבתות מפורים לר''ח ניסן עם שבת ראש חודש ניסן. וכן אם חל בא' בשבת יש שלש שבתות. ולא פירש בו הר''ב משום דעל כל פנים הוה ליה סמוכה לפורים דמוקפים ועתוי''ט: {יג} <b>שבאחד</b> בניסן הוקם המשכן ובשני נשרפה הפרה מפני שלא היו יכולין לשרוף את הפרה עד שהוקם המשכן ונמצאת פרה מאוחרת לראש חודש ניסן אלא שהקדימוה מפני שהיא טהרתן של ישראל וכיון שכן אין ראוי להפסיק בין פרה להחודש כדי שלא תקדים כל כך מאחר שהיתה ראויה להיות מאוחרת ירושלמי. הר''נ: {יד} <b>טעמא</b> דהפטורות. שאנטיוכס גזר על ישראל שלא יקראו בתורה ברבים מה עשו ישראל לקחו פרשה אחת מנביאים שענינה דומה לענין מה שכתוב בפ' של שבת ההיא. ואע''פ שבטלה הגזירה, המנהג לא בטל. תשבי. ונקראת הפטורה מלשון ב' שפירש הר'ב בפ''י דפסחים מ''ח: {טו} <b>בר''ח</b> שחל בשבת מפטיר והיה מדי חדש כו'. ותו בגמרא דתעניות ומעמדות דבשבת ליכא הוי מפסיקין לענין הפרשה: {טז} <b>בתעניות</b>. בגמרא פריך כיון דקורין במנחה למה יפסיקו בשחרית ומשני דבתעניות בשחרית לא קרינן כלל אלא מעייני במילי דמתא ומתקנינהו. {יז} וביוה''כ. איירי במנחת יוה''כ שחל להיות בשבת. דליכא למימר דאיירי בשחרית א''כ אמאי נקטיה מכל המועדות. תוספ'. ולהכי נקטיה בסוף. ואכתי לא ניחא אמאי לא תני כל המועדות. וצ''ל כפירש''י והר'ן דה''ק לכל המועדות מפסיקין (בפרשה) וכן לר''ח כו' (בהפטרה) ועתוי''ט:
<h3>פרק ג - משנה ה</h3>
בַּפֶּסַח קוֹרִין בְּפָרָשַׁת מוֹעֲדוֹת שֶׁל תּוֹרַת כֹּהֲנִים. בָּעֲצֶרֶת, שִׁבְעָה שָׁבֻעוֹת. בְּרֹאשׁ הַשָּׁנָה, בַּחֹדֶשׁ הַשְּׁבִיעִי בְּאֶחָד לַחֹדֶשׁ. בְּיוֹם הַכִּפּוּרִים, אַחֲרֵי מוֹת. בְּיוֹם טוֹב הָרִאשׁוֹן שֶׁל חָג קוֹרִין בְּפָרָשַׁת מוֹעֲדוֹת שֶׁבְּתוֹרַת כֹּהֲנִים, וּבִשְׁאָר כָּל יְמוֹת הֶחָג בְּקָרְבְּנוֹת הֶחָג:
<b style="color: gray;">רע"ב</b> <b>בפרשת מועדות שבתורת כהנים</b>. שור או כשב או עז. וביומא קמא מיירי. והאידנא נהוג עלמא שקורין ביום ראשון משכו וקחו לכם, ומפטירין בפסח גלגל. בשני שור או כשב, ומפטירין בפסח יאשיהו. בשלישי קדש לי כל בכור {יח}. ברביעי אם כסף תלוה. בחמישי פסל לך. בששי ויעשו בני ישראל את הפסח במועדו. בשביעי שירת הים, ומפטירין וידבר דוד {יט}. בח' שהוא יו''ט אחרון של גליות קורין כל הבכור {כ}, ומפטירין עוד היום בנוב לעמוד. בעצרת, ביו''ט ראשון, בחודש השלישי, ומפטירין במרכבה של יחזקאל {כב}. ביו''ט שני של גליות קורין כל הבכור {כג}, ומפטירין בחבקוק. בראש השנה וה' פקד את שרה, דבר''ה נפקדה שרה, ומפטירין בחנה שגם היא נפקדה בר''ה. ביו''ט שני בעקידה {כד}, ומפטירין הבן יקיר לי אפרים {כה}. ביוה''כ שחרית קורין באחרי מות {כו}, ומפטירין כה אמר רם ונשא {כז}. במנחה קורין בעריות {כח}, ומפטירין ביונה {כט}. בשני ימים טובים של חג קורין שור או כשב או עז ומפטירין ביו''ט ראשון הנה יום בא לה' {ל}. וביו''ט שני ויקהלו אל המלך {לא}. ושאר כל ימות החג קורין בקרבנות החג, כיצד, יום ג' שהוא יום ראשון של חוה''מ, כהן קורא וביום השני {לב}, לוי קורא וביום השלישי {לג}, ישראל קורא וביום הרביעי, והרביעי חוזר וקורא וביום השני וביום השלישי {לד}. וביום הד' כהן קורא וביום השלישי, לוי קורא וביום הרביעי, ישראל קורא וביום החמישי, והרביעי חוזר וקורא וביום השלישי וביום הרביעי. וכן כולם. ביו''ט אחרון של חג, כל הבכור, ומפטירין ויהי ככלות שלמה {לה}. ולמחר {לו} קורין וזאת הברכה {לז}, ומפטירין ויהי אחרי מות משה. ושבת שחל להיות בחולו של מועד, בין בפסח בין בסוכות, קורין ראה אתה אומר אלי {לח}. ומפטירין, בפסח, העצמות היבשות. ובסוכות ביום בא גוג. שמסורת בידינו דתחיית המתים עתידה להיות בפסח, ומלחמות גוג ומגוג בסוכות:
<b style="color: gray;">תוי"ט</b>
{יח} <b>משום</b> דבשני אית לן למקרי שור או כשב. משום דכתיב ביה וספרתם לכם. ובשני מתחילין לספור את העומר ובשביעי אית לן למקרי ויהי בשלח שבשביעי אמרו ישראל שירה על הים. והשאר כולן נקראות כסדר כתיבתן בתורה וכתוב בהן מענינו של פסח. הר''נ. ומיהו אם חל יום ג' של פסח בשבת דקורין ראה כו' ישתנה הסדר וביום דה''ו דפסח שהוא אב''ג דשבת יקראו קדש, אם כסף, ויעשו בני ישראל. תוספ': {יט} <b>שהיא</b> שירה כמותה ומדבר בה מיציאת מצרים עלה עשן באפו וישלח חציו ויפיצם רש''י: {כ} <b>נ''ל</b> משום דכתיב ביה ולא יראו פני ריקם אלא הבא עולת ראיה ושלמי חגיגה ומי שלא חג ביו''ט הראשון חוגג את כל הרגל ותו לא לפיכך מזהירין את העם לחוג עדיין והאידנא עושין זכר למקדש ועוד דמי שלא קיים מצות שמחה בחג יקיימה עדיין: <b>[כא</b>] לפי שמפלתו של סנחריב בליל פסח היה. רש''י: {כב} <b>על</b> שם שנגלה בסיני בריבו רבבות אלפי שנאן: {כג} <b>אע''ג</b> דעצרת יש לו תשלומין כל ז'. מ''מ קורין בשני לפי שאח''כ ימי החול ואין העם מתאספין לקרות בצבור. ועתוי''ט: {כד} <b>כדי</b> שיזכור לנו עקידת יצחק היום במשפט. רש''י: {כה} <b>משום</b> זכור אזכרנו רחם ארחמנו. רש''י. וחובת היום להזכיר זכרונות. הר''נ: {כו} <b>שמדבר</b> בעבודת היום. הר''מ: {כז} <b>שמדבר</b> במדת התשובה. הלא זה צום אבחרהו. רש''י. וכתיב ביה ולקדוש ה' מכובד ודרשינן זה יוה''כ. ר''נ: {כח} <b>לפי</b> שהעריות עבירה מצויה שנפשו של אדם מחמדתן ויצרו תקפו. רש''י. וכלומר וכל מי שנכשל באחת מהן יזכור ויכלם ויחזור בתשובה. הר''מ: {כט} <b>שיש</b> בו מתשובת אנשי ננוה ושקבל הקב''ה תשובתם וניחם על הרעה אשר דבר לעשות להם ולא עשה: {ל} <b>דכתיב</b> ביה לחוג את חג הסוכות. רש''י: {לא} <b>על</b> שם שחנוכת המזבח היתה באותה אסיפה ובחג הסוכות. רש''י: {לב} <b>אבל</b> ביום שני אין קורין בו וביום השני להראות שהוא ספק יום שני דגנאי הוא לקרות יו''ט בספק חול. רש''י: {לג} <b>שאין</b> פוחתין מג' פסוקים לכל אחד ואחד: {לד} <b>לפי</b> שהוא נוסף בשביל חוה''מ לפיכך הוא קורא את ספיקי היום. רש''י: {לה} <b>ע''ש</b> ביום השמיני שלח את העם. רש''י: {לו} <b>ר'ל</b> בגולה: {לז} <b>לפי</b> שהוא סוף כל המועדות חותמין בברכת משה רבינו ע''ה שבירך את ישראל ומפטיר אחרי מות לפי שחתמנו בפטירתו של מרע''ה מפטיר במה שצוה הקב''ה לאחר שנפטר ליהושע תלמידו. הר''נ: {לח} <b>שיש</b> שם מצות שבת רגלים וחולו של מועד דכתיב את חג המצות תשמור ומכאן למדנו איסור מלאכת חולו של מועד במסכת חגיגה. רש''י:
<h3>פרק ג - משנה ו</h3>
בַּחֲנֻכָּה, בַּנְּשִׂיאִים {לט}. בַּפּוּרִים, וַיָּבֹא עֲמָלֵק. בְּרָאשֵׁי חֳדָשִׁים, וּבְרָאשֵׁי חָדְשֵׁיכֶם. בַּמַּעֲמָדוֹת, בְּמַעֲשֵׂה בְּרֵאשִׁית. בַּתַּעֲנִיּוֹת {מ}, בְּרָכוֹת וּקְלָלוֹת. אֵין מַפְסִיקִין {מב} בַּקְּלָלוֹת, אֶלָּא אֶחָד קוֹרֵא {מג} אֶת כֻּלָּן. בַּשֵּׁנִי {מד} וּבַחֲמִישִׁי וּבַשַׁבָּת בַּמִּנְחָה, קוֹרִין כְּסִדְרָן וְאֵין עוֹלִין לָהֶם מִן הַחֶשְׁבּוֹן, שֶׁנֶּאֱמַר, (ויקרא כג) וַיְדַבֵּר מֹשֶׁה אֶת מֹעֲדֵי יְיָ אֶל בְּנֵי יִשְׂרָאֵל, מִצְוָתָן {מה} שֶׁיְּהוּ קוֹרִין כָּל אֶחָד וְאֶחָד בִּזְמַנּוֹ:
<b style="color: gray;">רע"ב</b> <b>במעמדות במעשה בראשית</b>. שבשביל הקרבנות נתקיימו שמים וארץ. וסדר קריאתן מפורש במסכת תענית בפרק אחרון: <b>ברכות וקללות</b>. אם בחקותי {מא}. להודיע שעל עסקי החטא באה פורענות לעולם, ויחזרו בתשובה וינצלו מצרתם: <b>כסדרן</b>. בסדר פרשת היום: <b>ואין עולין להם מן החשבון</b>. כשיגיע יום שבת יחזרו ויקראו מה שקראו בשני ובחמישי ובשבת במנחה: <b>שנאמר וידבר משה</b>. אכולה מתניתין קאי ללמוד מכאן שמצוה לקרות בכל המועד מענין המועד:
<b style="color: gray;">תוי"ט</b>
{לט} <b>בנשיאים</b>. דהוה נמי חנוכת המזבח רש''י. ועוד משום שנשלם מלאכת המשכן בכ''ה בכסליו. טור. ועוד שכשכבשו החשמונאים למקדונים מצאו המזבח משוקץ וסתרו אותו ובנאוהו מחדש וחנכו אותו בכ''ה בכסליו. בספר מכבי: {מ} <b>בתעניות</b>. שגוזרין אותו הצבור מפני הצרות כגון בצורת כו' אבל בשאר תעניות קורא ויחל. הר''מ: {מא} <b>דאלו</b> של משנה תורה מסקינן בגמרא דכיון שהן בלשון יחיד ומרע''ה מפי עצמו אמרן (וברוח הקודש. תוספ') מפסיקין בהן: {מב} <b>אין</b> מפסיקין כו'. בגמרא, דאמר קרא מוסר ה' בני אל תמאס (והמפסיק בהן מראה עצמו שקשה לו לקרות) א''נ לפי שאין ברכה על הפורעניות. וכתב הר''נ ואלו היה מפסיק היה אותו שבא לקרות חייב לברך על הקללות ואע''ג דתנן חייב אדם לברך על הרעה כשם כו' ההיא כעין הצדקת דין הוא. אלא היכי עביד הקורא בקללות מתחיל לפניהם ומסיים לאחריהם: {מג} <b>קורא</b> כו'. וב' הראשונים דבתעניות קורין פרשת ברכות. רש''י: {מד} <b>בשני</b> כו'. לפי שקורא כסדרן וחוזר וקורא ואין עולין מן החשבון הלכך תנן להו בסוף. ועתוי''ט: {מה} <b>מצותן</b> כו'. דלמה הוצרך לכתוב כאן וידבר משה וכי כל המצו' כולן לא אמרן משה לישראל. רש''י:
<h2>פרק ד</h2>
<h3>פרק ד - משנה א</h3>
הַקוֹרֵא אֶת הַמְּגִלָּה עוֹמֵד וְיוֹשֵׁב {א}, קְרָאָהּ אֶחָד, קְרָאוּהָ שְׁנַיִם, יָצָאוּ {ב}. מָקוֹם שֶׁנָּהֲגוּ לְבָרֵךְ, יְבָרֵךְ. וְשֶׁלֹּא לְבָרֵךְ, לֹא יְבָרֵךְ. בַּשֵּׁנִי וּבַחֲמִישִׁי וּבַשַׁבָּת בַּמִּנְחָה, קוֹרִין שְׁלשָׁה {ד}. אֵין פּוֹחֲתִין וְאֵין מוֹסִיפִין עֲלֵיהֶן, וְאֵין מַפְטִירִין בַּנָּבִיא. הַפּוֹתֵחַ וְהַחוֹתֵם {ו} בַּתּוֹרָה, מְבָרֵךְ לְפָנֶיהָ וּלְאַחֲרֶיהָ {ז}:
<b style="color: gray;">רע"ב</b> <b>הקורא את המגילה עומד ויושב</b>. רצה עומד רצה יושב: <b>קראוה שנים</b>. ביחד יצאו. ולא אמרינן שני קולות אין נשמעין כאחד, דכיון דחביבא להו {ג} יהבי דעתייהו: <b>מקום שנהגו לברך</b>. אחריה, יברך. אבל לפניה חייב לברך בכל מקום שלש ברכות, על מקרא מגילה, ושעשה נסים, ושהחיינו. בין בלילה בין ביום. דקריאה של יום עיקר דכתיב (אסתר ט') והימים האלה נזכרים ונעשים. ואיכא למאן דאמר דכיון שבירך שהחיינו בלילה לא יברך ביום שהחיינו. והכי מסתברא: <b>ואין מוסיפין עליהן</b>. שלא יקשה לצבור. מפני שהן ימי מלאכה. ושבת במנחה נמי סמוך לחשיכה הוא, שהרי כל היום היו רגילים לדרוש. ומהאי טעמא נמי אין מפטירין: <b>הפותח והחותם בתורה מברך לפניה ולאחריה</b>. המתחיל לקרות בתורה ראשון, מברך לפניה. והאחרון, החותם שהוא המשלים, מברך לאחריה. וכל שאר הקורין בתורה אין מברכין לא לפניה ולא לאחריה {ה}. והאידנא נהיגי עלמא דכולהו מברכין לפניה ולאחריה, גזירה משום הנכנסים ולא שמעו הראשון שבירך לפניה ויאמרו אין ברכה בתורה לפניה, ומשום היוצאים ולא ישמעו החותם מברך לאחריה, והראשונים לא ברכו. ויאמרו אין ברכה בתורה לאחריה:
<b style="color: gray;">תוי"ט</b>
{א} <b>ויושב</b>. משא''כ בתורה דאמר קרא ואתה פה עמוד עמדי כביכול אף הקב''ה בעמידה והקורא ומשמיעה הוא כדרך הקב''ה שהשמיע התורה: {ב} <b>יצאו</b>. הקוראין והשומעין מפי הקוראין: {ג} <b>דחדשה</b> היא לו והלכך תניא בגמרא משא כ בתורה שלא יהא קורא אלא אחד: {ד} <b>ג'</b>. כנגד תורה נביאים וכתובים. א''נ כנגד כהנים לוים וישראלים הראוין לקרות בה. הר''נ: {ה} <b>משום</b> דקריאת התורה חשיבא חדא מצוה וכולהו הוו כחד גברא הר''נ: {ו} <b>והחותם</b>. נ''ל דמשום כך נהיגי עלמא למקרי אדם חשוב באחרונה כדי שהוא יזכה בברכה אחרונה. ואע''ג דהאידנא כולהו מברכין מ''מ לפי תקנה הקדומה לא בירך לאחרונה אלא החותם שהוא אחרון. ועתוי''ט: {ז} <b>ולאחריה</b>. ולא תליא במנהג כמו במגילה אלא חייב הוא לברך. הר''נ:
<h3>פרק ד - משנה ב</h3>
בְּרָאשֵׁי חֳדָשִׁים וּבְחֻלּוֹ שֶׁל מוֹעֵד, קוֹרִין אַרְבָּעָה {ח}. אֵין פּוֹחֲתִין מֵהֶן וְאֵין מוֹסִיפִין עֲלֵיהֶן, וְאֵין מַפְטִירִין בַּנָּבִיא. הַפּוֹתֵחַ {י} וְהַחוֹתֵם בַּתּוֹרָה, מְבָרֵךְ לְפָנֶיהָ וּלְאַחֲרֶיהָ. זֶה הַכְּלָל {יא}, כָּל שֶׁיֵּשׁ בּוֹ מוּסָף וְאֵינוֹ יוֹם טוֹב, קוֹרִין אַרְבָּעָה. בְּיוֹם טוֹב, חֲמִשָּׁה. בְּיוֹם הַכִּפּוּרִים, שִׁשָּׁה. בְּשַׁבָּת, שִׁבְעָה. אֵין פּוֹחֲתִין מֵהֶן, אֲבָל מוֹסִיפִין {יב} עֲלֵיהֶן, וּמַפְטִירִין בַּנָּבִיא. הַפּוֹתֵחַ וְהַחוֹתֵם בַּתּוֹרָה, מְבָרֵךְ לְפָנֶיהָ וּלְאַחֲרֶיהָ:
<b style="color: gray;">רע"ב</b> <b>ואין מוסיפין עליהן</b>. דבראשי חדשים ובחולו של מועד נמי איכא בטול מלאכה, דמלאכת דבר האבד מותרת {ט}: <b>בי''ט ה'</b>. דכל דטפי ליה מלתא מחבריה, טפי ליה גברא. הלכך בראשי חדשים ובמועד דאיכא קרבן מוסף קורין ד'. יו''ט דאיכא בטול מלאכה קורין חמשה. ויוה''כ דענוש כרת קורין ששה. שבת דחיוב סקילה קורין שבעה:
<b style="color: gray;">תוי"ט</b>
{ח} <b>ארבעה</b>. ולפי שלא יפחות לכ''א משלשה פסוקים כדתנן לקמן מש''ה מתחיל מפרשת צו שגם היא סדרה של יום שהרי מקריבין תמידין בר''ח. ואין מדלגין וביום השבת (כדרך שמדלגין בתעניות הויחל) שהרי לפעמים שהוא בא בר''ח. הר''נ: {ט} <b>ובר''ח</b> הנשים אינן עושות מלאכה כו' ולא חמיר מחול המועד דאסור לכל ומסיים רש''י ואין מפטיר בנביא מה''ט גופיה. ועתוי''ט: {י} <b>הפותח</b> כו'. מש''ה הדר תני לה הכא וכן לקמן, דהוה ס''ד דכל דטפי מלתא מחבריה מברך לפניה ולאחריה, מש''ה אצטריך למתני לכולהו. תוספ': {יא} <b>זה</b> הכלל. סימנא בעלמא יהיב דלא תימא יו''ט וחש''מ כי הדדי נינהו אלא נקוט האי כללא בידך כל דטפי ליה מלתא מחבריה טפי ליה גברא. גמרא: {יב} <b>מוסיפין</b> כו' אכולהו קאי דכיון שאסורין במלאכה מוסיפין עליהן דליכא למיחש משום בטול מלאכה. ואחרים מפרשים דנהי דאין פוחתין קאי אכולהו. אבל מוסיפין אשבת קאי בלחוד הר'ן. ועתוי''ט:
<h3>פרק ד - משנה ג</h3>
אֵין פּוֹרְסִין אֶת שְׁמַע, וְאֵין עוֹבְרִין לִפְנֵי הַתֵּבָה, וְאֵין נוֹשְׂאִין אֶת כַּפֵּיהֶם {טז}, וְאֵין קוֹרִין {יז} בַּתּוֹרָה, וְאֵין מַפְטִירִין בַּנָּבִיא, וְאֵין עוֹשִׂין מַעֲמָד וּמוֹשָׁב, וְאֵין אוֹמְרִים בִּרְכַּת אֲבֵלִים {כ} וְתַנְחוּמֵי אֲבֵלִים וּבִרְכַּת חֲתָנִים, וְאֵין מְזַמְּנִין בַּשֵּׁם, פָּחוֹת מֵעֲשָׂרָה. וּבַקַּרְקָעוֹת, תִּשְׁעָה וְכֹהֵן. וְאָדָם, כַּיּוֹצֵא בָּהֶן:
<b style="color: gray;">רע"ב</b> <b>אין פורסין על שמע</b>. עשרה {יג} שבאו לבית הכנסת אחר שקראו צבור את שמע, עומד אחד ואומר קדיש וברכו וברכה ראשונה שלפני קריאת שמע. פורסין, לשון פרוסה, כלומר חצי דבר, משתי ברכות שלפני ק''ש אומר ברכה אחת: <b>ואין עוברין לפני התיבה</b>. שליח צבור {טו}: <b>ואין נושאין כפיהן</b>. לברך ברכת כהנים: <b>ואין קורין בתורה</b>. בצבור. וכל הני אין נעשים בפחות מעשרה, דכתיב (ויקרא כ''ב) ונקדשתי בתוך בני ישראל, כל דבר שבקדושה לא יהא בפחות מעשרה, כתיב הכא בתוך בני ישראל, וכתיב התם (במדבר ט''ו) הבדלו מתוך העדה הזאת, מה להלן עשרה, שאין עדה פחותה מעשרה {יח}, אף כאן עשרה: <b>ואין עושין מעמד ומושב</b>. למת, כשנושאין את המת לקברו היו יושבים שבע פעמים לכבוד המת {יט}, ואומרים על כל פרק ופרק של הספד עמדו יקרים עמודו, שבו יקרים שבו. ובבציר מעשרה לאו אורח ארעא: <b>ברכת אבלים</b>. ברכת רחבה. שהיו אומרים ברכה כנגד אבלים, וברכה כנגד המנחמים כו'. כדמפורש בפ''ק דכתובות [דף ח']: <b>ותנחומי אבלים</b>. עומדים בשורה כשחוזרין מן הקבר ומנחמין את האבלים, ואין שורה פחותה מעשרה: <b>וברכת חתנים</b>. שבע ברכות שאומרים לחתן: <b>ואין מזמנין</b>. כיון דבעי למימר נברך אלהינו, בציר מעשרה לאו אורח ארעא: <b>והקרקעות</b>. של הקדש, הבא לפדותן צריך עשרה ואחד מהן כהן, דעשרה כהני {כא} כתובים בפרשת הקדשות, ג' בערכין וג' בבהמה וד' בקרקעות: <b>ואדם כיוצא בהן</b>. אם אמר דמי עלי, שמין אותו כעבד {כב}, ועבד אתקש לקרקעות, דכתיב (ויקרא כ''ה) והתנחלתם אותם לבניכם {כג}. וכי היכי דבקרקעות בעינן עשרה וחד מינייהו כהן, הכי נמי באדם:
<b style="color: gray;">תוי"ט</b>
{יג} <b>שהתפללו</b> כ''א בפ''ע. הר''נ: <b>[יד</b>] מפני קדושה שבה שאינם רשאים לאמרה ביחיד. וי''א דיחיד רשאי לאומרה שאינה אלא ספור היאך המלאכים מקדישים כו'. וה''ט דכיון שהש''צ אומר ברכו עכ''פ צריכין לברך שום ברכה שאל''כ היו נראים כאלו הם כופרים ח''ו שאומר להם לברך ואינם חפצים ולכך אומרים ברכה ראשונה של ק''ש. ועתוי''ט טעם מנהגנו: {טו} <b>לכאורה</b> מכאן ראייה לדס''ל דבקדושה דביוצר אור יחיד רשאי לאומרה ולכך אשמעינן דבי''ח דבלשון נקדש בפחות מי לא. והר''נ פירש בדרך אחר. ועתוי''ט: {טז} <b>את</b> כפיהם. דכתיב וישא אהרן את ידיו אל העם ויברכם וכתיב כה תברכו את בני ישראל ובני ישראל י' משמע כדילפינן מונקדשתי בתוך ב''י. ומיהו הני כולהו אסמכתא בעלמא נינהו דסדר תפלה גופא מדרבנן. הר''נ: {יז} <b>קורין</b> כו' מפטירין כו'. דתקנתא דרבנן הוא ולא תקנו אלא בצבור. הר''נ. ת''ש דרבנן היינו שאינן מד''ת שבכתב אבל יש מהן שהוא תקנתא דמשה רבינו ע''ה: {יח} <b>שנאמר</b> גבי מרגלים עד מתי לעדה הרעה הזאת שהיו י''ב, ויצאו יהושע וכלב. גמרא: {יט} <b>והרוצה</b> לספדו יספוד רש''י והרשב''ם כתב לנחם אבלים או להרבות צער בכי ולתת אל לבו לשוב בתשובה כו': {כ} <b>ברכת</b> אבלים. בגמרא ברכת אבלים בעשרה ואין אבלים מן המנין. ברכת חתנים בעשרה וחתנים מן המנין: {כא} <b>ולכהן</b> תהיה אחוזתו לא מנינן דלאו בשומא כתיב. אלא והעריך הכהן כערכך הכהן כו' וכיוצא בהן. רש''י: {כב} <b>כמה</b> הוא יפה למכור בשוק ור'ל עבד עברי דזה הוא שוה להמכר: {כג} <b>לרשת</b> אחוזה. גמרא. והקשו בתוספ' דקרא בעבד כנעני כתיב ומנלן דעבד עברי אתקש:
<h3>פרק ד - משנה ד</h3>
הַקּוֹרֵא בַּתּוֹרָה לֹא יִפְחוֹת מִשְּׁלשָׁה פְּסוּקִים {כד}. לֹא יִקְרָא לַמְתֻרְגְּמָן {כה} יוֹתֵר מִפָּסוּק אֶחָד, וּבַנָּבִיא שְׁלשָׁה. הָיוּ שְׁלָשְׁתָּן שָׁלשׁ פָּרָשִׁיּוֹת, קוֹרִין אֶחָד אֶחָד. מְדַלְּגִין בַּנָּבִיא וְאֵין מְדַלְּגִין בַּתּוֹרָה {כו}. וְעַד כַּמָּה הוּא מְדַלֵּג, עַד כְּדֵי שֶׁלֹּא יִפְסוֹק הַתֻּרְגְּמָן:
<b style="color: gray;">רע"ב</b> <b>ולא יקרא למתורגמן יותר מפסוק אחד</b>. שלא יטעה המתורגמן שמתרגם על פה: <b>ובנביא שלשה</b>. אם ירצה. ולא אכפת לן אם יטעה דלא נפקא לן הוראה מינייהו: <b>ואם שלשתן שלש פרשיות</b>. כגון כי כה אמר ה' חנם נמכרתם, כי כה אמר ה' מצרים ירד עמי בראשונה, ועתה מה לי פה נאם ה', הם ג' פרשיות בשלשה מקראות רצופים: <b>מדלגין בנביא</b>. מפרשה לפרשה ואפילו מענין לענין: <b>ואין מדלגין בתורה</b>. בשני ענינים. אבל בענין אחד מדלגין. כמו שהיה כהן גדול קורא ביום הכפורים פרשת אחרי מות, ומדלג וקורא אך בעשור: <b>עד שלא יפסיק התורגמן</b>. המדלג בין בתורה בענין אחד, בין בנביא ואפילו בב' ענינים, לא ישהא אלא בכדי שישלים המתורגמן לתרגם {כז} מה שהוא צריך לתרגם, שאין כבוד לצבור לעמוד שם בשתיקה:
<b style="color: gray;">תוי"ט</b>
{כד} <b>מג'</b> פסוקים. כנגד תורה נביאים וכתובים: {כה} <b>למתורגמן</b>. מימות עזרא נהגו שיהא שם תורגמן מתרגם לעם מה שהקורא קורא בתורה כדי שיבינו ענין הדברים. הר''מ. ונפקא ליה מגמרא דסוטה ויקראו בספר זה מקרא מפורש זה תרגום. כ''מ: {כו} <b>בתורה</b>. שהשומע את הקופץ ממקום למקום אין לבו מיושב לשמוע. רש''י: {כז} <b>הר''מ</b>. והר'א כתב דלשון המשנה אינו כן דלדבריו הל''ל עד כדי שיפסוק התורגמן. ועתוי''ט:
<h3>פרק ד - משנה ה</h3>
הַמַּפְטִיר בַּנָּבִיא הוּא פּוֹרֵס עַל שְׁמַע, וְהוּא עוֹבֵר לִפְנֵי הַתֵּבָה, (וְהוּא נוֹשֵׂא אֶת כַּפָּיו). וְאִם הָיָה קָטָן, אָבִיו אוֹ רַבּוֹ {ל} עוֹבְרִין {לא} עַל יָדוֹ:
<b style="color: gray;">רע"ב</b> <b>המפטיר בנביא</b>. מי שרגיל להפטיר בנביא {כח}, תקנו חכמים שיהא הוא פורס על שמע ברבים: <b>והוא עובר לפני התיבה</b>. להוציא את הרבים בקדושת השם בתפלה, הואיל וממציא את עצמו להפטיר דהוי דבר שאינו כבודו {כט} תקנו לו את זו לכבודו: <b>ואם היה קטן</b>. שאינו יכול לעבור לפני התיבה, ולא לפרוס על שמע: <b>אביו או רבו</b>. עוברים לפני התיבה: <b>על ידו</b>. בשבילו:
<b style="color: gray;">תוי"ט</b>
{כח} <b>כלומר</b> מי שעתיד להפטיר דמסתמא פריסת שמע קודם שקורא בתורה הוא שכל מי שירצה לבא לביהכ''נ כבר בא לו. ותדע דמה''ט האידנא אין פורסין כלל ביום שיש בו הפטרה לפי שכבר באו הכל: {כט} <b>דלא</b> חשבי ליה עלמא ליקרא משום דאיתא אפילו בקטן. הר''נ: {ל} <b>אביו</b> או רבו כו'. ויהיה כאלו הוא עצמו מפטיר בנביא כיון שהוא תלמידו או בנו והכל שוה. הר''מ: {לא} <b>עוברין</b>. פורסין את שמע ועוברין לפני התיבה. הר''נ:
<h3>פרק ד - משנה ו</h3>
קָטָן קוֹרֵא בַּתּוֹרָה וּמְתַרְגֵּם, אֲבָל אֵינוֹ פּוֹרֵס עַל שְׁמַע, וְאֵינוֹ עוֹבֵר לִפְנֵי הַתֵּיבָה, וְאֵינוֹ נוֹשֵׂא אֶת כַּפָּיו. פּוֹחֵחַ {לב} פּוֹרֵס אֶת שְׁמַע וּמְתַרְגֵּם, אֲבָל אֵינוֹ קוֹרֵא בַּתּוֹרָה וְאֵינוֹ עוֹבֵר לִפְנֵי הַתֵּבָה וְאֵינוֹ נוֹשֵׂא אֶת כַּפָּיו. סוּמָא {לג} פּוֹרֵס אֶת שְׁמַע וּמְתַּרְגֵּם. רַבִּי יְהוּדָה אוֹמֵר, כֹּל שֶׁלֹּא רָאָה מְאוֹרוֹת מִיָּמָיו, אֵינוֹ פּוֹרֵס עַל שְׁמַע:
<b style="color: gray;">רע"ב</b> <b>קטן קורא בתורה</b>. ויש מן הגאונים שאמרו דוקא משלישי ואילך: <b>אבל אינו פורס על שמע</b>. לפי שהוא בא להוציא את הרבים ידי חובתן, וכל שאינו חייב בדבר אינו מוציא את הרבים ידי חובתן: <b>ואינו נושא את כפיו</b>. אם הוא כהן, שאין כבוד לצבור שיהיו כפופין לברכתו: <b>פוחח</b>. בגדיו קרועים וזרועותיו נראים מבחוץ. ערום ויחף, מתרגמינן פוחח ויחף: <b>פורס על שמע</b>. שהרי הוא מחוייב בדבר: <b>אבל אינו קורא בתורה</b>. מפני כבוד התורה. וכן לפני התיבה וכן לנשיאת כפים, מפני שגנאי הוא לצבור: <b>סומא פורס על שמע</b>. שאע''פ שאינו רואה מאורות יש לו הנאה מן המאורות, שבני אדם רואין אותו ומצילין אותו מן המכשולים: <b>רבי יהודה אומר כל מי שלא ראה מאורות מימיו לא יפרוס</b>. שלא היה לו הנאה מהם לעולם. ואין הלכה כר''י:
<b style="color: gray;">תוי"ט</b>
{לב} <b>פוחח</b> כו'. שלא היו עוברין לפני התיבה בפריסת שמע. וכן רשאי לתרגם דתרגום לאו חשיבותא כולי האי דקטן מתרגם. הר''נ: {לג} <b>סומא</b> כו'. אע''פ שבכללה של הפריסה היא ברכת המאורות כמ''ש הר'ב לעיל במ''ג:
<h3>פרק ד - משנה ז</h3>
כֹּהֵן שֶׁיֵּשׁ בְּיָדָיו מוּמִין {לד}, לֹא יִשָּׂא אֶת כַּפָּיו. רַבִּי יְהוּדָה אוֹמֵר, אַף מִי שֶׁהָיוּ יָדָיו צְבוּעוֹת אִסְטִיס {לו} וּפוּאָה, לֹא יִשָּׂא אֶת כַּפָּיו, מִפְּנֵי שֶׁהָעָם מִסְתַּכְּלִין {לז} בּוֹ:
<b style="color: gray;">רע"ב</b> <b>כהן שיש בידו מומין</b>. וכן בפניו או ברגליו: <b>לא ישא את כפיו</b>. שאין הכהנים רשאין לעלות בסנדליהן לדוכן {לה}, ואם יש מומין ברגליו יסתכלו בו ומתוך כך יבואו להסתכל בידיו, והמסתכל בכהנים כשנושאים כפיהן עיניו כהות, [חגיגה ט''ז ע''א]. לפי שהשכינה שורה בין ידיהם: <b>אסטס</b>. צבעו דומה לתכלת: <b>פואה</b>. שרשים אדומים שצובעים בהם אדום. ומסיק בגמרא שאם היה דש בעירו, כלומר רגיל עמהם וכולם יודעים במומין שיש בו או בצבע שבידיו או שרוב אנשי העיר מלאכתן בכך מותר, דשוב אין מסתכלים בו:
<b style="color: gray;">תוי"ט</b>
{לד} <b>מומין</b>. כגון שהן בהקניות או עקומות או עקושות. גמרא. ופירוש בהקניות מלשון בהק דקרא ועקומות פירש''י כפופות. ועקושות לצדדיהן. רש''י. והר''נ פירש עקומות שנתעקמה ידו אחורנית. ועקושות שאינו יכול לחלוק אצבעותיו: {לה} <b>שכן</b> תיקן ריב''ז וטעמא בגמרא במסכת סוטה דלמא אפסיק ליה רצועה ואזיל ליה למקשר ויאמרו דלהכי אזיל ליה שהוא בן גרושה או בן חלוצה: {לו} <b>אסטיס</b>. וכן כל דבר שצובע הידים. הר''מ: {לז} <b>מסתכלין</b>. נ''ל דקאי אכולה מתניתין דהא טעמא דת''ק נמי משום הכי הוא כמ''ש הר'ב ולא פליגי אלא דת''ק אמר מומין ור''י אמר צבע:
<h3>פרק ד - משנה ח</h3>
הָאוֹמֵר אֵינִי עוֹבֵר לִפְנֵי הַתֵּבָה בִּצְבוּעִין, אַף בִּלְבָנִים לֹא יַעֲבוֹר. בְּסַנְדָּל {לח} אֵינִי עוֹבֵר, אַף יָחֵף לֹא יַעֲבוֹר. הָעוֹשֶׂה תְּפִלָּתוֹ עֲגֻלָּה, סַכָּנָה וְאֵין בָּהּ מִצְוָה. נְתָנָהּ עַל מִצְחוֹ אוֹ עַל פַּס יָדוֹ, הֲרֵי זוֹ דֶּרֶךְ הַמִּינוּת. צִפָּן זָהָב, וּנְתָנָהּ עַל בֵּית אֻנְקְלִי שֶׁלּוֹ, הֲרֵי זוֹ דֶּרֶךְ הַחִיצוֹנִים:
<b style="color: gray;">רע"ב</b> <b>אף בלבנים לא יעבור</b>. חיישינן שמא מינות נזרקה בו, דעובדי ע''ז מקפידין בכך: <b>העושה תפילין שבראשו עגולות</b>. כאגוז או כביצה: <b>סכנה</b>. שלא תכנס בראשו {לט}: <b>ואין בה מצוה</b>. דתפילין מרובעות הלכה למשה מסיני: <b>הרי זה דרד מינות</b>. שבוזים דברי חכמים והולכים אחר משמעות המקרא, ואומרים בין עיניך ממש, על ידך ממש. וחכמים למדו בגזירה שוה {מ} בין עיניך, במקום שער שבראש מקום שמוחו של תינוק רופס {מא}. על ידך, בגובה היד, קיבורת {מב} בראש הזרוע, שתהא כנגד הלב: <b>ציפהו זהב וכו'</b>. והכתוב אומר (שמות י''ג) למען תהיה תורת ה' בפיך, מן המותר בפיך, שיהא הכל מעור בהמה טהורה ולא מזהב: <b>ונתנה על בית אנקלי</b>. על בית יד {מג} המלבוש מבחוץ. והכתוב אומר לך לאות, ולא לאחרים לאות: <b>הרי זה דרך החיצונים</b>. בני אדם ההולכים אחר דעתם {מד} חוץ מדעת החכמים:
<b style="color: gray;">תוי"ט</b>
{לח} <b>בסנדל</b>. שדרך אפיקורסים היה להקפיד בכך ומש''ה אף יחף לא יעבור. א''נ כיון שאין דרכן של ישראל להקפיד חוששין שמא הרהורים של שטות עלו בלבו ונזרקה בו אפיקורסי'. הר''נ: {לט} <b>ז''ל</b> הערוך פעמים שנופל על פניו ברחום וחנון וירצצו את מוחו. ורש''י כתב סכנה שיכנוס בפתח ויכה ראשו באסקופה שלא יכנסו התפילין בראשו: {מ} <b>מנחות</b> דף ל''ז: {מא} <b>ברייתא</b> שם. והמכוון שמבין עיניך. מקום התחלת השער בכ''מ שמוח של תינוק רופס הוא מקום תפילין. ופירוש רופס מתרכך. ונ''ל שהוא מלשון התרפס ורחב רעיך, שענינו ההכנעה והרכיכות בדברים רכים: {מב} <b>פירוש</b> לשון קבוצת בשר כמו קיבורא דאהיני. תוספ': {מג} <b>ועבדי</b> הכי משום דכתיב לאות על ידך וכיון שחב לאות סבורין הן שראוי שיראו לכל ולא דרשו והיו לך כו' ומש''ה לא פירש אלא בית יד דאלו בשל ראש אדרבה כתיב וראו כי שם ה' נקרא עליך. ואמרו זו תפילין של ראש. הר''נ. {מד} וז''ל הר'ן קרוב לאפיקורס הוא. אבל אפיקורס גמור לא הוי דהא לא עקר גזירה שוה. דהא מניחה במקום הקבורת:
<h3>פרק ד - משנה ט</h3>
הָאוֹמֵר יְבָרְכוּךָ טוֹבִים, הֲרֵי זוֹ דֶּרֶךְ הַמִּינוּת. עַל קַן צִפּוֹר יַגִּיעוּ רַחֲמֶיךָ, וְעַל טוֹב יִזָּכֵר שְׁמֶךָ, מוֹדִים מוֹדִים, מְשַׁתְּקִין אוֹתוֹ. הַמְכַנֶּה בָּעֲרָיוֹת, מְשַׁתְּקִין אוֹתוֹ {מה}. הָאוֹמֵר {מו}, וּמִזַּרְעֲךָ לֹא תִּתֵּן לְהַעֲבִיר לַמֹּלֶךְ, וּמִזַרְעָךָ לָא תִתֵּן לְאַעְבָּרָא בְּאַרְמָיוּתָא, מְשַׁתְּקִין אוֹתוֹ בִּנְזִיפָה:
<b style="color: gray;">רע"ב</b> <b>יברכוך טובים הרי זו דרך מינות</b>. שצריכין ישראל לצרף עמהם פושעי ישראל באגודת תעניותיהם. שהרי חלבנה ריחה רע ומנאה הכתוב עם סממני הקטורת: <b>על קן צפור יגיעו רחמיך</b>. כמו שהגיעו רחמיך על קן צפור וגזרת לא תקח האם על הבנים (דברים כ''ב), כן חוס ורחם עלינו. משתקין אותו, שעושה מצותיו של הקב''ה רחמים והם אינן אלא גזירות: <b>ועל טוב יזכר שמך</b>. על טובתך נודה לך. משתקין אותו, שאנו חייבים לברך על הרעה כשם שמברכין על הטובה: <b>מודים מודים</b>. דמיחזי כשתי רשויות, כמודה ומקבל עליו ב' אלהות: <b>המכנה בעריות</b>. שדורש פרשה של עריות בלשון כינוי. שאומר דלא בעריות ממש דיבר הכתוב, אלא שלא יגלה קלון אביו וקלון אמו ברבים: <b>ומזרעך לא תתן לאעברא לארמיותא</b>. לא תבא על הגויה ותוליד בן לעבודה זרה: <b>משתקין אותו בנזיפה</b>. שעוקר הכתוב ממשמעותו, ונותן כרת לבא על הגויה, ומחייבו חטאת על השוגג:
<b style="color: gray;">תוי"ט</b>
{מה} <b>משתקין</b> אותו. מפני שהוא מגלה פנים בתורה שלא כהלכה. הר''נ: {מו} <b>האומר</b>. ולעיל תני המכנה משום דלעיל כליל לכל העריות בהדדי ולא רצה להאריך ולבאר. ועתוי''ט:
<h3>פרק ד - משנה י</h3>
מַעֲשֵׂה רְאוּבֵן {מז}, נִקְרָא וְלֹא מִתַּרְגֵּם. מַעֲשֵׂה תָּמָר, נִקְרָא וּמִתַּרְגֵּם. מַעֲשֵׂה עֵגֶל הָרִאשׁוֹן {מט}, נִקְרָא וּמִתַּרְגֵּם. וְהַשֵּׁנִי, נִקְרָא וְלֹא מִתַּרְגֵּם. בִּרְכַּת כֹּהֲנִים, מַעֲשֵׂה דָּוִד וְאַמְנוֹן {נב}, לֹא נִקְרָאִין וְלֹא מִתַּרְגְּמִין. אֵין מַפְטִירִין בַּמֶּרְכָּבָה {נג}. וְרַבִּי יְהוּדָה מַתִּיר. רַבִּי אֱלִיעֶזֶר אוֹמֵר, אֵין מַפְטִירִין בְּהוֹדַע אֶת יְרוּשָׁלַיִם:
<b style="color: gray;">רע"ב</b> <b>מעשה אמנון ותמר</b> ! {מח} <b>נקרא ומיתרגם</b>. ולא חיישינן ליקריה דדוד. והוא, דלא כתיב אמנון בן דוד, כדבעינן למימר לקמן: <b>מעשה עגל הראשון נקרא ומתרגם</b>. ולא חיישינן ליקרא דישראל: <b>מעשה עגל השני</b>. מן ויאמר משה אל אהרן עד וירא משה את העם וגו' ופסוק ויגוף ה' את העם, כל אלו נקראים ולא מתרגמין, משום יקרא דאהרן: <b>ברכת כהנים</b>. נקראים ולא מתרגמין {נ} משום דאית ביה ישא ה' פניו אליך, שלא יאמרו הקב''ה נושא פנים והן אינן יודעים שכדאי הן ישראל לשאת להם פנים {נא}: <b>מעשה דוד ואמנון</b>. לא נקראים בהפטרה, ולא מיתרגמין, כל אותן פסוקים שכתוב בהם אמנון בן דוד. אבל אותן שנאמר בהן אמנון סתם, הא אמרינן לעיל מעשה אמנון ותמר נקרא ומתרגם: <b>אין מפטירין במרכבה</b>. דלמא אתי לשיולי ולעיוני בה: <b>ור' יהודה מתיר</b> ! {נד} . והלכה כמותו: <b>אין מפטירין בהודע את ירושלים</b>. (יחזקאל ט''ז). משום יקרא דירושלים. ואין הלכה כר' אליעזר:
<b style="color: gray;">תוי"ט</b>
{מז} <b>מעשה</b> ראובן. וישכב את בלהה פילגש אביו נקרא בבית הכנסת ולא מתרגם דחיישין לגנותו. רש''י. והר''נ כתב משום כבוד יעקב: {מח} <b>הקשה</b> ע''ז שהרי אמנון עשה המעשה ותמר אנוסה היתה כו', ולכ''נ מעשה תמר ויהודה. וטעמא בגמרא, דשבחיה הוא דאודי. ול''ק דלא נקט יהודה משום דה''א עובדא דיוסף. ועתוי''ט: {מט} <b>ראשון</b> כו'. דניחא להו דהויא להו כפרה. גמרא: {נ} <b>בודאי</b> דבברכת כהנים אי אפשר לפרש דאין נקראין דאין סברא לומר שתהא התורה נקראת בצבור שלא בשלימותה מה שאין כן בהפטרות דבלאו הכי אין הנביאים נקראין בשלימותן. ומהר''מ נראה דגרס וכן ברכת כהנים. ועתוי''ט: {נא} <b>כדאמרינן</b> בברכות דף כ' לא כדאי הן ישראל לשאת להן פנים אני אמרתי ואכלת ושבעת וברכת והן מחמירין על עצמן עד כזית ועד כביצה. רש''י: {נב} <b>דוד</b> ואמנון. אבל מעשה דבת שבע נקרא ומיתרגם. דשבחיה הוא דאודי: {נג} <b>במרכבה</b>. כדי שלא ישאלו ההמון כשישמעו אותה ולא יוסיף להם אלא ספק. הר''מ: {נד} <b>שכן</b> מעשה בראשית נקרא ומיתרגם וטעמא דמלתא דאם הוא חכם יודע שדברים אלו לב המשכיל לא ישיגם ושתיקתו יפה מדבורו. ואי לאו בר הכי הוא הכי נמי אויל מחריש חכם יחשב והחרש יחריש באולתו ולא ישאל בענינים אלו שיודע שאינו כדאי שישיבו לו שום מענה:
<h1>משנה - סוכה</h1>

<h2>פרק א</h2>
<h3>פרק א - משנה א</h3>
סֻכָּה שֶׁהִיא גְבוֹהָה לְמַעְלָה מֵעֶשְׂרִים אַמָּה, פְּסוּלָה {ב}. רַבִּי יְהוּדָה מַכְשִׁיר. וְשֶׁאֵינָהּ גְּבוֹהָה עֲשָׂרָה טְפָחִים, וְשֶׁאֵין לָהּ שָׁלשׁ דְּפָנוֹת, וְשֶׁחַמָּתָהּ מְרֻבָּה מִצִּלָתָהּ, פְּסוּלָה. סֻכָּה יְשָׁנָה, בֵּית שַׁמַּאי פּוֹסְלִין, וּבֵית הִלֵּל מַכְשִׁירִין. וְאֵיזוֹ הִיא סֻכָּה יְשָׁנָה, כָּל שֶׁעֲשָׂאָהּ קֹדֶם לֶחָג שְׁלשִׁים יוֹם. אֲבָל אִם עֲשָׂאָהּ לְשֵׁם חַג, אֲפִלּוּ מִתְּחִלַּת הַשָּׁנָה, כְּשֵׁרָה:
<b style="color: gray;">רע"ב</b> <b>סוכה שהיא גבוהה למעלה מעשרים אמה פסולה</b>. דסוכה דירת עראי בעינן דכתיב (דברים ט''ז) חג הסכות תעשה לך שבעת ימים, אמרה תורה עשה סוכה לשבעת ימים. ולמעלה מעשרים אמה אין אדם עושה דירתו דירת עראי אלא דירת קבע {א}: <b>ור''י מכשיר</b>. דסבר סוכה דירת קבע בעינן. ואין הלכה כר''י: <b>ושאינה גבוהה י' טפחים פסולה</b>. דדירה סרוחה היא ואין אדם דר בדירה סרוחה {ג}: <b>ושאין לה ג' דפנות</b>. דכתיב בסכת בסכת בסוכות, שנים חסרים ואחד מלא, חד לסכך דפירוש סכה סכך, פשו להו תלתא לג' דפנות. אתיא הלכה למשה מסיני ובצריה לדופן חדא ואוקמיה אטפח, נשארו שתים כהלכתן ושלישית אפילו טפח. לפיכך סוכה שיש לה שתי דפנות זו אצל זו, עושה דופן ג' שיש בו טפח ומשהו ומעמידו בפחות מג' סמוך לאחד משתי הדפנות, שכל פחות מג' כלבוד דמי, ונחשב כאילו הוא דופן של ד' טפחים ונמצא רוב דופן עשוי, והרי יש לסוכה זו ג' דפנות. וצריך לעשות לה צורת פתח {ד}. ואם שתי הדפנות הם זו כנגד זו וביניהן מפולש, מביא פס שיש בו ד' טפחים ומשהו ומעמידו בפחות מג' סמוך לאחד משתי הדפנות ונחשב כאילו יש בפס זה ז' טפחים שהוא שעור הכשר סוכה לארכה ולרחבה, שהסוכה צריכה שתהא ז' על ז' כדי שתהא מחזקת ראשו ורובו ושולחנו, ו' על ו' לראשו ורובו, וטפח על טפח לשולחנו: <b>ושחמתה מרובה מצלתה פסולה</b>. הא בשוין, שהחמה כצל כשירה. ודוקא שהן שוין מלמטה בקרקעית הסוכה, דבידוע שלמעלה בסכך צלתה מרובה מחמתה, דאמרי אינשי כזוזא מלעיל כאסתירא {ה} מלרע: <b>בית שמאי פוסלין</b>. דבעו סוכה לשמה {ו}, וזו סתם נעשית. ואילו תוך שלשים לחג כיון ששואלים בהלכות החג ל' יום קודם לחג, סתם העושה סוכה לשם חג הוא עושה, אבל קודם ל' סתמא לאו לשם חג הוא: <b>וב''ה מכשירין</b>. דלא בעו סוכה לשם חג:
<b style="color: gray;">תוי"ט</b>
{א} <b>ולמעלה</b> מכ' אין אדם עושה כו' שצריך לעשות יתידותיה ומחיצותיה קבועין. ולא קפיד בבנין קבוע שלא לעשותו אפילו למטה מכ' אלא בשיעור שאפשר שיעשה בו דירת עראי תליא מלתא. הר''נ: {ב} <b>פסולה</b>. בגמרא פריך מ''ש דבמבוי ריש עירובין תני בכה''ג דהכא ותנן ימעט, ומ''ש דהכא תני פסולה. ומשני סוכה דאורייתא תני פסולה דכל כמה דלא מתקנה היא פסולה מימות משה רבינו ע''ה שנתן מדתו. אבל מבוי דרבנן ועכשיו מתחיל להראות שיעורו מאי פסלות שייך למימר, הלכך תני ימעט. רש''י. ועיין בתוספ'. א''נ סוכה כו' עיין גמרא: {ג} <b>הלכך</b> אפילו היא גבוהה מי' אלא שהוצין יורדין לתוך י' אע''ג דחמתן של ההוצין מרובה מצלתן ואימא דלא למעוטי קמ''ל. דמשום דירה סרוחה פסולה. כדאיתא בגמרא דף ד'. ועתוי''ט: {ד} <b>וגבי</b> פס ד' לא כתב הר''ב צורת הפתח ואפשר דסובר דכשעושה בפס ד' ומשהו לא בעינן צורת הפתח הואיל ויש בו הכשר סוכה כשאתה מעמידו בפחות מג' ויש מחלוקת הפוסקים בזה: {ה} <b>פירש</b> הרא''ש ז''ל מטבע נחושת ורחב יותר מזוזא: {ו} <b>דכתיב</b> (דברים ט''ז) חג הסוכות תעשה לך שבעת ימים. סוכה העשויה לשם חג בעינן וב''ה מבעיא להו לעושין סוכה בחולו של מועד. וב''ש סברי דאין עושין. גמרא:
<h3>פרק א - משנה ב</h3>
הָעוֹשֶׂה סֻכָּתוֹ תַחַת הָאִילָן, כְּאִלּוּ {ז} עֲשָׂאָהּ בְּתוֹךְ הַבָּיִת. סֻכָּה עַל גַּבֵּי סֻכָּה, הָעֶלְיוֹנָה כְּשֵׁרָה, וְהַתַּחְתוֹנָה פְּסוּלָה {ח}. רַבִּי יְהוּדָה אוֹמֵר, אִם אֵין דִּיּוּרִין בָּעֶלְיוֹנָה, הַתַּחְתּוֹנָה כְּשֵׁרָה:
<b style="color: gray;">רע"ב</b> <b>כאלו עשאה בתוך הבית</b>. ופסולה: <b>תחתונה פסולה</b>. דשני סככין יש לה. וקרא קא פסיל סוכה שתחת הסוכה: <b>אם אין דיורין בעליונה</b>. שאינה ראויה לדירה, כגון שאין גג התחתונה יכולה לסבול כרים וכסתות של עליונה. ולא נחלקו ת''ק ורבי יהודה כשאינה יכולה לסבול כלל, דבהא כולי עלמא מודו שהתחתונה כשרה בסכך העליונה, שהגג שלה אינו חשוב גג, ולא הויא סוכה שתחת הסוכה. ואם היא בריאה ויכולה לקבל כרים וכסתות של עליונה, כ''ע לא פליגי שהיא פסולה. כי פליגי כשיכולה לקבל ע''י הדחק, כגון שגג התחתונה מתנועע ורופף מכרים וכסתות של עליונה, ת''ק סבר דבהכי מקרי סוכה שתחת הסוכה ופסולה, ור''י סבר כיון שאינה מקבלת כרים וכסתות של עליונה אלא על ידי הדחק, אינו חשוב גג, ואין זו סוכה שתחת הסוכה {ט}. ואין הלכה כר''י:
<b style="color: gray;">תוי"ט</b>
{ז} <b>כאלו</b> כו': <b>מבסכת</b> חסר כתיב ולא תחת חבית ולא תחת האילן במשמע. ואילן דומיא דבית דצילתו מרובה כו' אף אילן כן אבל כשחמתו מרובה וחבטן ועירבן עם הסכך הכשר, כשר כמו במשנה ד'. גמרא: {ח} <b>והתחתונה</b> פסולה. דכתיב בסכת תשבו חסר לומר דתרי סוכות היינו סוכה תחת סוכה פסולה. גמרא: {ט} <b>ות''ק</b> לטעמיה אזיל דס''ל דירת עראי, בעינן ור''י לטעמיה דס''ל דירת קבע בעינן. הר''נ.
<h3>פרק א - משנה ג</h3>
פֵּרַס עָלֶיהָ סָדִין מִפְּנֵי הַחַמָּה, אוֹ תַּחְתֶּיהָ מִפְּנֵי הַנְּשָׁר, אוֹ שֶׁפֵּרַס עַל גַּבֵּי הַקִּינוֹף {יב}, פְּסוּלָה. אֲבָל פּוֹרֵס הוּא עַל גַּבֵּי נַקְלִיטֵי {יד} הַמִּטָּה:
<b style="color: gray;">רע"ב</b> <b>נשר</b>. שלא יהו עלין וקסמין יורדין על השלחן {י}. פ''א שלא ינשרו העלין לאחר שיבשו ותשאר הסוכה חמתה מרובה מצלתה {יא}. וסדין דבר המקבל טומאה הוא ופסול לסכך. ודוקא מפני הנשר, אבל לנאותה כשרה: <b>או שפירס על גבי הקינוף</b>. כלומר או אפילו לא פרסו מפני הנשר, אלא לנוי על מטתו ע''ג הקינוף שהן ד' קונדסין לד' רגלי מטתו שהן גבוהין {יג} ומניח כלונסות מזה לזה על גביהן ופירס סדין עליהם והרחיקו מן הסכך דהשתא לא מסכך בדבר המקבל טומאה דהא לאו לסכוכי שטחיה התם פסולה משום דאינו יושב בסוכה דאהל מפסיק ביניהם: <b>אבל פורס הוא ע''ג מטה שיש לה נקליטין</b>. שאינן אלא שנים והן יוצאין באמצע המטה אחד למראשותיה ואחד לרגליה ונותנין מזו לזו [כלונסא ופורס עליו סדין] ומשום דאין לה גג טפח רחב מלמעלה לא מקרי אוהל:
<b style="color: gray;">תוי"ט</b>
{י} ולפ''ז מפני החמה להגין על האדם מפני החמה ולא דמי ללנאותה דכשרה דשאני התם דהוי צורך סוכה ובטל לגבה. מרדכי: {יא} <b>כלומר</b> שהסדין מופרש סמוך ודבוק לתחתיה ומונע בזה העלין שלא יוכלו לפול. ולפ''ז מפני החמה שמיבשת הסכך ומתוך זה נעשה חמתה מרובה. תוספ': {יב} <b>קינוף</b>. ויטו לאבשלום האהל על הגג (שמואל ב' י''ז) מתורגם קינופין על אגרא: {יג} <b>ר''ל</b> שהן גבוהין כשעור והיינו י''ט והוא שיטת הפוסקים דסברי דלא חשיב אהל לבטל אהל הסוכה. אלא בגובה עשרה ויש לה גג: {יד} <b>נקליטי</b>. בפסוק חור כרפס תרגום על דרגשין דנקליטהון דדחבא:
<h3>פרק א - משנה ד</h3>
הִדְלָה עָלֶיהָ אֶת הַגֶּפֶן וְאֶת הַדְּלַעַת וְאֶת הַקִּסּוֹם וְסִכֵּךְ עַל גַּבָּהּ, פְּסוּלָה. וְאִם הָיָה סִכּוּךְ הַרְבֵּה מֵהֶן, אוֹ שֶׁקְּצָצָן, כְּשֵׁרָה. זֶה הַכְּלָל, כֹּל שֶׁהוּא {יז} מְקַבֵּל טֻמְאָה וְאֵין גִּדּוּלוֹ מִן הָאָרֶץ {יח}, אֵין מְסַכְּכִין בּוֹ. וְכָל דָּבָר שֶׁאֵינוֹ מְקַבֵּל טֻמְאָה וְגִדּוּלוֹ מִן הָאָרֶץ, מְסַכְּכִין בּוֹ:
<b style="color: gray;">רע"ב</b> <b>הדלה עליה</b>. הגביה על גבה: <b>קיסום</b>. אידרא בלע''ז, והיא נדלה כגפן וכדלעת: <b>פסולה</b>. לפי שאין מסככין במחובר {טו}: <b>ואם היה הסכוך הרבה מהם</b>. שהיה שם סכך כשר הרבה יותר מהגפן והדלעת, כשרה. והוא שחבטן {טז} וערבן עם הסכך כשר ואין נראין בעין, דסכך כשר רבה עליהן ומבטלן כשהן מעורבין: <b>או</b>. שקצצן. אף לאחר שסכך בהן, כשרה. והוא שינענעם לאחר קציצה, דאי לאו הכי פסולה דאמרה תורה (דברים ט''ז) חג הסוכות תעשה, ולא מן העשוי, כלומר כשתעשה תהא ראוי לסוכה, ולא מן העשוי בפסול, שאין ראוי לסוכה ואתה מתקנה כי הא דמכשר לה בקציצה ולא הדר סתר לה. אבל כשמנענע הוי כסותר וחוזר ומסכך. שמגביה כל אחד לבד ומניחו וחוזר ומגביה את חבירו ומניחו: <b>כל דבר שאינו כו'</b>. לאפוקי כלי עץ ובגדי פשתן ומחצלאות, שאע''פ שגדוליהם מן הארץ אין מסככין בהן הואיל ומקבלין טומאה: <b>וגידוליו מן הארץ וכו'</b>. דכתיב חג הסוכות [תעשה לך באספך] מגרנך ומיקבך, בפסולת גרן ויקב הכתוב מדבר, כלומר מן הנשאר אחר שאספת הגורן והיקב כגון קשין וזמורות מהם עשה סוכה {יט}:
<b style="color: gray;">תוי"ט</b>
{טו} <b>דאמר</b> מר באספך מגרנך ומיקבך בפסולת גורן ויקב הכתוב מדבר. רש''י: {טז} <b>כל</b> לשון חבטה שבגמרא לשון השפלה והמפרש חבטה תלישה או שליפה טועה דאי מחובר הוא מאי מהני ואי תלש הא קתני או שקצצן מכלל דרישא מחוברין. רש''י: {יז} <b>כל</b> שהוא כו'. נפקא לן בגמרא מהך דמאספך דלקמן בפירוש הר''ב: {יח} <b>ואין</b> כו'. כגון עורות בהמה ואפילו לא מקבלי טומאה כגון שמחוסרין מלאכה. רש''י. ובגמרא פירשו עוד דאע''ג שהארץ מגדלתן במרעה ופרנסה ונקראו גדולי הארץ לענין מע''ש. גדולו מן הארץ לא מקרי אלא מה שצומח מן הקרקע: {יט} <b>דמגורן</b> ולא גורן עצמו מיקב ולא כו' דאלו גורן קשין עם התבואה ויקב האשכולות עם הענבים הוה להו דבר המקבל טומאה:
<h3>פרק א - משנה ה</h3>
חֲבִילֵי קַשׁ וַחֲבִילֵי עֵצִים וַחֲבִילֵי זְרָדִין, אֵין מְסַכְּכִין בָּהֶן. וְכֻלָּן שֶׁהִתִּירָן, כְּשֵׁרוֹת. וְכֻלָּן כְּשֵׁרוֹת לַדְּפָנוֹת:
<b style="color: gray;">רע"ב</b> <b>וחבילי זרדין</b>. מין קנים, ובעודן לחים בהמה אוכלתן, וכשיבשו עומדין להיסק: <b>אין מסככין</b>. כשהן קשורים. ולא מפני שהן פסולים אלא פעמים שאדם בא וחבילתו על כתפו ומעלה ומניחה על גבי סוכה ליבשה ונמלך עליה לסכוך, והתורה אמרה תעשה ולא מן העשוי בפסול {כ}, וזה לא נעשה אפילו לצל {כא} אלא ליבש והוי עשוי בפסול: <b>וכולן</b>. הפסולים ששנינו בסכך: <b>כשרים לדפנות</b>. דסוכה סכך משמע ולא דפנות {כב}. הילכך סוכות תעשה לך מגרנך, אסכך משמע ולא אדפנות:
<b style="color: gray;">תוי"ט</b>
{כ} <b>הלכך</b> גזור רבנן שלא יסככנו בחבילים אפילו הוא מטילן לשם סוכת החג גזירה משום חבילים דכל השנה דאיכא פסולא דאורייתא. רש''י: {כא} <b>דאע''ג</b> דלא בעי סוכה לשם חג כבית הלל לעיל, לשם סוכה בעינן ולצל הוא דמקריא סוכה שסוככת מן החורב. רש''י: {כב} <b>ודנפקא</b> לן דפנות מבסכת בסכת בסכות. מיתורא דקרא ילפינן ולא ממשמעותא הלכך תעשה באספך מגרנך אסככה הוא דקאי. רש''י:
<h3>פרק א - משנה ו</h3>
מְסַכְּכִין בַּנְּסָרִים, דִּבְרֵי רַבִּי יְהוּדָה. וְרַבִּי מֵאִיר אוֹסֵר. נָתַן עָלֶיהָ נֶסֶר {כד} שֶׁהוּא רָחָב אַרְבָּעָה טְפָחִים, כְּשֵׁרָה, וּבִלְבַד שֶׁלֹא יִישַׁן {כה} תַּחְתָּיו:
<b style="color: gray;">רע"ב</b> <b>מסככין בנסרים דברי ר' יהודה</b>. בנסרים שיש בהם ארבעה שהוא שעור מקום חשוב דברי הכל פסולה. פחות משלשה דברי הכל כשרה דחשיבי כקנים. כי פליגי משלשה ועד ארבעה, רבי יהודה סבר כיון דלית בהו שעור מקום חשוב לא גזרינן שמא ישב תחת תקרת הבית. ורבי מאיר סבר כיון דנפקי מתורת לבוד {כג} גזרינן שמא יאמר מה לי לסכך באלו מה לי לישב תחת תקרת ביתי. והלכה כר' יהודה:
<b style="color: gray;">תוי"ט</b>
{כג} <b>שאם</b> הי' אויר במקום אחד מהן לא מצי למימר לבוד חשיבי להיות דומה לתקרה וגזרינן. רש''י: {כד} <b>נתן</b> כו'. לדברי הכל. וסוכה כשרה כגון דיחבינן אצל הדופן דסכך פסול אינו פוסל מן הצד אלא בד''א דאמרינן דופן עקומה. רש''י: {כה} <b>שלא</b> יישן כו'. להכי נקט שינה דאפילו עראי אסור כו' משום דאין קבע לשינה שאין אדם קובע עצמו לשינה שפעמים שאינו אלא מתנמנם מעט ודיו בכך. תוי''ט:
<h3>פרק א - משנה ז</h3>
תִּקְרָה שֶׁאֵין עָלֶיהָ מַעֲזִיבָה {כו}, רַבִּי יְהוּדָה אוֹמֵר, בֵּית שַׁמַּאי אוֹמְרִים, מְפַקְפֵּק וְנוֹטֵל אַחַת מִבֵּינְתַיִם, וּבֵית הִלֵּל אוֹמְרִים, מְפַקְפֵּק אוֹ נוֹטֵל אַחַת {כט} מִבֵּינְתַיִם. רַבִּי מֵאִיר אוֹמֵר, נוֹטֵל אַחַת מִבֵּינְתַיִם, וְאֵינוֹ מְפַקְפֵּק:
<b style="color: gray;">רע"ב</b> <b>תקרה</b>. גג העשוי מקורות או נסרים: <b>מעזיבה</b>. הטיט {כז} או הסיד שרגילין ליתן על גבי הקורות והנסרים קרוי מעזיבה: <b>מפקפק</b>. {כח} סותר ומנענע כולן: <b>או גוטל אחת מבינתים</b>. ונותן סכך כשר במקומה. ורבי יהודה לטעמיה דמכשיר לסכך בנסרים {ל}, הלכך בפקפוק סגי. ובלא פקפוק אי אפשר משום תעשה ולא מן העשוי: <b>ר''מ אומר</b>. לא נחלקו בית שמאי ובית הלל בדבר זה, שכולן מודים שצריך ליטול אחד מבינתים ופקפוק אינו מועיל. ור''מ לטעמיה דאמר אין מסככין בנסרים. והלכה כר' יהודה שאמר משום בית הלל:
<b style="color: gray;">תוי"ט</b>
{כו} <b>שאין</b> כו'. שאם היה בה מעזיבה לא הוי סגי במפקפק דמעזיבה ועפר סכך פסול נינהו דלאו גדולי קרקע הן. הר''נ: {כז} <b>ודומה</b> לו במקרא ויעזבו את ירושלים עד החומה (נחמיה ג) מלאוה עפר להחזיק החומה: {כח} <b>מפקפק</b> כו'. ה''ק אע''פ שמפקפק אי נוטל אחת מבינתיים אין אי לא לא. גמרא: {כט} <b>נוטל</b> כו'. שיטול מבין כל שני נסרים אחד: {ל} <b>פירוש</b> שהן מג' עד ד'. אלא דמתוך שהתקרה היתה עשויה בהן כבר שייכא בהו גזירת תקרה בר מפסולי דאורייתא דאית בהו תעשה ולא מן העשוי ומיהו במפקפק או נוטל אחד כו' בחד מהני סגי לב''ה דכי היכי דמפיק לה בהכי משום תעולמ''ה מפיק לה נמי מגזירת תקרה. וב''ש ס''ל דנהי דמפקפק מפיק לה מתעשה ולא מן העשוי לא מפיק לה מגזירת תקרה. וכן לר''מ אליבא דכ''ע. זו היא שיטת הרי''ף ז''ל:
<h3>פרק א - משנה ח</h3>
הַמְקָרֶה {לא} סֻכָּתוֹ בַשְּׁפוּדִין אוֹ בַאֲרוּכוֹת {לב} הַמִּטָּה, אִם יֵשׁ רֶוַח בֵּינֵיהֶן כְּמוֹתָן, כְּשֵׁרָה {לה}. הַחוֹטֵט בַּגָּדִישׁ לַעֲשׂוֹת בּוֹ סֻכָּה, אֵינָהּ סֻכָּה:
<b style="color: gray;">רע"ב</b> <b>שפודין</b>. אין ראוין לסכוך, לפי שאינן גדולי קרקע: <b>[בארוכות] המטה</b>. כלים המקבלים טומאה {לג}: <b>אם יש ריוח ביניהן כמותן</b>. לאו דוקא כמותן ממש ולא יותר, דהא מקום שפוד כפרוץ הוא נחשב, וכשנותן סכך כשר בין שפוד לשפוד אם אין ביניהן אלא כמותן הוי פרוץ כעומד ופסול {לד}. אלא על כרחך הריוח שביניהן משהו יותר מכמותן: <b>החוטט בגדיש</b>. נטל מן העומרים למטה סמוך לארץ ועשה חלל כשעור סוכה והסכך נמצא עשוי ועומד מאליו. והתורה אמרה תעשה ולא מן העשוי. אבל אם היה בו חלל טפח {לו} במשך שבעה, עשוי לשם סכך, וחטט בו עד שהגביה את החלל לשעור גובה עשרה {לז} [אין] זו היא עשייתו, שהרי אינו מתקן אלא הדפנות ובדפנות לא אמרינן תעשה ולא מן העשוי, והרי היא כסוכה פחותה מעשרה וחקק בה להשלימה לעשרה:
<b style="color: gray;">תוי"ט</b>
{לא} <b>המקרה</b> כו'. כמו שאנו עושין שמסדרין כלונסות תחלה בסכך ונותנין פסל עליהן. רש''י: {לב} <b>בארוכות</b>. לשון הר''מ בארובות בבי''ת. ועתוי''ט: {לג} <b>מוקי</b> לה בגמרא בארוכה וב' כרעים: {לד} <b>כ''כ</b> הר''מ. ותימא דבמ''ח פ''ק דערובין כתבו דפרוץ כעומד מותר ושם כתב הר''מ שכן בכל התורה. ותירץ המגיד פ''ה דכיון דסכך פסול כפרוץ נחשב הלכך גבי סוכה בעינן שיהיה הכשר טפי פורתא. דאי לא מאחר דכפרוץ הוא הויא ליה למטה חמתה מרובה דזוזא מלעיל כו'. ועתוי''ט בשם חב''י: {לה} <b>כשרה</b>. וכשאין בהן בסכך הפסול כשיעור הנזכר במ''י דפסלי בכך: {לו} <b>דאהל</b> היא וכשעשה לשם סוכה או צל. הר''נ: {לז} <b>וכשחוטט</b> בו מלמטה למעלה עד שיגביה כו'. רש''י. ואין להקשות דהרי הסכך דמעיקרא ניטל וליתיה וסכך דהשתא אית ביה תעשה ולא מן העשוי, דכל דבהדי סככה אפילו סמוך טובא סככה הוי אלא דהשתא קליש ליה מלמטה הלכך שפיר דמי. הר''נ:
<h3>פרק א - משנה ט</h3>
הַמְשַׁלְשֵׁל דְּפָנוֹת מִלְמַעְלָה לְמַטָּה, אִם גְּבוֹהָה מִן הָאָרֶץ שְׁלשָׁה טְפָחִים, פְּסוּלָה. מִלְּמַטָּה לְמַעְלָה, אִם גְּבוֹהָה מִן הָאָרֶץ עֲשָׂרָה טְפָחִים, כְּשֵׁרָה. רַבִּי יוֹסֵי אוֹמֵר, כְּשֵׁם שֶׁמִּלְּמַטָּה לְמַעְלָה עֲשָׂרָה טְפָחִים, כָּךְ מִלְמַעְלָה לְמַטָּה עֲשָׂרָה טְפָחִים. הִרְחִיק אֶת הַסִּכּוּךְ מִן הַדְּפָנוֹת שְׁלשָׁה טְפָחִים, פְּסוּלָה:
<b style="color: gray;">רע"ב</b> <b>המשלשל</b>. מוריד. שהתחיל לארוג הדפנות סמוך לסכך ואורג ובא כלפי מטה: <b>שלשה טפחים פמולה</b>. היינו שיעור שיזדקר הגדי בבת אחת ויכנס, דאמרן דבכהאי גוונא אינה מחיצה: <b>כיון שהגיע לעשרה כשרה</b>. ואפי' אינן מגיעות לסכך ומופלגות ממנו הרבה: <b>רבי יוסי אומר כשם שמלמטה למעלה</b>. דיו באריגת עשרה: <b>כך מלמעלה למטה</b>. ואפילו גבוהות מן הארץ הרבה. דסבר מחיצה תלויה מתרת. ואין הלכה כר' יוסי: <b>הרחיק את הסיכור</b>. לאו בגובה קאמר, אלא ברוחב, שהניח אויר בין דופן לסכך, באורך הסוכה או ברחבה:
<b style="color: gray;">תוי"ט</b> <b>.אין</b> פירוש למשנה זו
<h3>פרק א - משנה י</h3>
בַּיִת שֶׁנִּפְחַת וְסִכֵּךְ עַל גַּבָּיו, אִם יֵשׁ מִן הַכֹּתֶל לַסִּכּוּךְ אַרְבַּע אַמּוֹת, פְּסוּלָה. וְכֵן חָצֵר שֶׁהִיא מֻקֶּפֶת אַכְסַדְרָה. סֻכָּה גְדוֹלָה, שֶׁהִקִּיפוּהָ {מא} בְדָבָר שֶׁאֵין מְסַכְּכִים בּוֹ, אִם יֵשׁ תַּחְתָּיו אַרְבַּע אַמּוֹת, פְּסוּלָה:
<b style="color: gray;">רע"ב</b> <b>בית שנפחת</b>. גגו באמצעו, והדפנות רחוקות מן הסכך כשר: <b>אם יש מן הכותל לסכר כשר ארבע אמות פסולה</b>. פחות מכאן כשרה. דהלכה למשה מסיני דאמרינן דופן עקומה עד ד' אמות, ורואים תקרת הבית כאילו נעקם ראש הדופן ובא עד הסכך הכשר {לח}. ולא יישן תחתיה {לט}: <b>וכן בחצר שהיא מוקפת אכסדרה</b>. וסיכך באוירה של חצר, רחוק מכותלי האכסדרה. ואכסדרה הוא מקום מוקף מג' מחיצות {מ}: <b>סוכה גדולה</b>. כל שאילו ינטל הסכך פסול, ישאר בה שבעה טפחים על שבעה טפחים סכך כשר. זו היא סוכה גדולה: <b>שהקיפוה בדבר שאין מסככין בו</b>. דוקא מן הצד אמרינן שאין סכך פסול פוסל אלא בארבע אמות, משום טעמא דדופן עקומה. אבל באמצע הסוכה פוסל בארבעה טפחים. ואויר שאין {מב} שם סכך כלל בין באמצע בין מן הצד, פוסל בג' טפחים:
<b style="color: gray;">תוי"ט</b>
{לח} וז''ל רש''י רואין תקרת חבית כאלו הוא הדופן שנעקם למעלה כו': {לט} <b>ולאו</b> למימרא דאפילו במשהו לא יישן תחתיו. אלא או בארבעה טפחים לדעת הטור או בשלושה טפחים לדעת הראב''ד: {מ} <b>כל</b> חצר שבגמרא לפני הבתים וחבתים פתוחים לו. חצר זו מוקפת בתים מתוכה ופתוחין לה סביב משלוש רוחותיה ולפני חבתים אכסדראות סביב ואכסדרה פתוחה היא ואין לה דופן לצד החצר ויש עליה תקרה וזה סיכך על גבי כל אוירה של כל חצר שבאמצע היקף אכסדראות ואין דופן לסוכה זו אלא מחיצות חבתים המפסיקות בין בתים לאכסדרה ונמצא תקרת האכסדרה מפסקת סביב בין סכך לדפנות: {מא} <b>שהקיפוה</b>. והצריכא עי' בגמרא: {מב} <b>שאין</b> כו' בין בגדולה בין בקטנה קאמר. ועתוי''ט:
<h3>פרק א - משנה יא</h3>
הָעוֹשֶׂה סֻכָּתוֹ כְּמִין צְרִיף, אוֹ שֶׁסְּמָכָהּ לַכֹּתֶל, רַבִּי אֱלִיעֶזֶר פּוֹסֵל, מִפְּנֵי שֶׁאֵין לָהּ גַּג, וַחֲכָמִים מַכְשִׁירִין. מַחֲצֶלֶת קָנִים גְּדוֹלָה, עֲשָׂאָהּ לִשְׁכִיבָה, מְקַבֶּלֶת טֻמְאָה וְאֵין מְסַכְּכִין בָּהּ. לְסִכּוּךְ, מְסַכְּכִין בָּהּ וְאֵינָהּ מְקַבֶּלֶת טֻמְאָה. רַבִּי אֱלִיעֶזֶר אוֹמֵר, אַחַת קְטַנָּה וְאַחַת גְּדוֹלָה, עֲשָׂאָהּ לִשְׁכִיבָה, מְקַבֶּלֶת טֻמְאָה וְאֵין מְסַכְּכִין בָּהּ. לְסִכּוּךְ, מְסַכְּכִין בָּהּ וְאֵינָהּ {מה} מְקַבֶּלֶת טֻמְאָה:
<b style="color: gray;">רע"ב</b> <b>כמין צריף</b>. שאין לה גג, וראשי הדפנות נוגעות זו בזו מלמעלה [כזה], ומתרחבים והולכים מלמטה: <b>או שסמכה</b>. שהטה ראשי הקנים על הכותל והולכים בשפוע למטה לארץ: <b>מפני שאין לה גג</b>. אינו ניכר מהו גג ומהו כותל. דאהל משופע לאו שמיה אהל אלא א''כ יש לו גג טפח {מג}. והלכה כר''א {מד}: <b>מחצלת של קנים וכו'</b>. במחצלת קטנה כו''ע לא פליגי דסתמא לשכיבה ואין מסככין בה. כי פליגי בגדולה, תנא קמא סבר סתם גדולה לסיכוך עבידא וסתם קטנה לשכיבה. וה''ק מחצלת גדולה סתמא לסיכוך, ואם פירש שעשאה לשכיבה מקבלת טומאה ואין מסככין בה. ולסיכוך מסככים בה, הכי קאמר, ומחצלת קטנה סתמא לשכיבה, ואם פירש שיהא לסיכוך מסככין בה: <b>רבי אליעזר אומר אחת גדולה ואחת קטנה</b>. סתמן לשכיבה. ועשאה לשכיבה דקאמר, כלומר עשויות הן מתחלתן סתמא לשכיבה, הלכך אף הגדולה מקבלת טומאה ואין מסככין בה. ואם פירש שהיא לסיכוך מסככין בה. ואין הלכה כר''א:
<b style="color: gray;">תוי"ט</b>
{מג} <b>דהיינו</b> שהגביה מן הקרקע טפח כיון שיש שיעור אוהל בזקיפה הוי אוהל. א''נ ההיא דסמכה לכותל שהרחיק ראש הסמוך לכותל טפח מהכותל. ועתוי''ט: {מד} <b>משום</b> דמסיק בגמרא דמתניתין יחידאה היא דרבי נתן שנאה כך ואיפכא הויא דרבי אליעזר מכשיר וחכמים פוסלים וק''ל כחכמים: {מה} <b>ואינה</b> כו'. דכיון דלסכך עבידא אינה מקבלת טומאה אפילו ישכב בה הזב דכל שאומרים לו עמוד ונעשה מלאכתינו מקבל טומאת משכב. תוי''ט:
<h2>פרק ב</h2>
<h3>פרק ב - משנה א</h3>
הַיָּשֵׁן תַּחַת הַמִּטָּה בַּסֻּכָּה, לֹא יָצָא יְדֵי חוֹבָתוֹ. אָמַר רַבִּי יְהוּדָה, נוֹהֲגִין הָיִינוּ, שֶׁהָיִינוּ יְשֵׁנִים תַּחַת הַמִּטָּה בִּפְנֵי הַזְּקֵנִים, וְלֹא אָמְרוּ לָנוּ דָבָר. אָמַר רַבִּי שִׁמְעוֹן, מַעֲשֶׂה בְטָבִי עַבְדּוֹ שֶׁל רַבָּן גַּמְלִיאֵל שֶׁהָיָה יָשֵׁן תַּחַת הַמִּטָּה, וְאָמַר לָהֶן רַבָּן גַּמְלִיאֵל לַזְּקֵנִים, רְאִיתֶם טָבִי עַבְדִּי, שֶׁהוּא תַלְמִיד חָכָם וְיוֹדֵעַ שֶׁעֲבָדִים פְּטוּרִים מִן הַסֻּכָּה, לְפִיכָךְ יָשֵׁן הוּא תַּחַת הַמִּטָּה. וּלְפִי דַרְכֵּנוּ לָמַדְנוּ, שֶׁהַיָּשֵׁן תַּחַת הַמִּטָּה, לֹא יָצָא יְדֵי חוֹבָתוֹ:
<b style="color: gray;">רע"ב</b> <b>הישן</b>. לא יצא ידי חובתו. ובלבד שתהא המטה גבוה עשרה טפחים, דאז היא חשובה אהל {א} ונמצא אהל מפסיק בינו לבין הסוכה. ועיקר מצות סוכה אכילה שתיה שינה: <b>נוהגים היינו כו'</b>. דקסבר לא אתי אהל עראי ומבטל אהל קבע {ב}. ואין הלכה כרבי יהודה: <b>עבדים פטורים מן הסוכה</b>. דמצות עשה שהזמן גרמא נשים פטורות, וכל מצוה שהאשה חייבת בה עבד חייב בה {ג}: <b>ולפי דרכנו למדנו</b>. אע''פ שלא אמר אלא לשיחת חולין בעלמא, שהיה משתבח בעבדו. למדנו שהישן תחת המטה כו':
<b style="color: gray;">תוי"ט</b>
{א} <b>פירוש</b> לבטל אוהל הסוכה שעליה אע''פ שיש לה גג טפח צריך גם כן שתהיה גבוה עשרה: {ב} <b>דרבי</b> יהודה לטעמיה אזיל דסבירא ליה דסוכה דירת קבע בעינן. גמרא: {ג} <b>כלומר</b> וכל מצוה שאין נשים כו' והכי סיומא דמימרא בגמרא דחגיגה:
<h3>פרק ב - משנה ב</h3>
הַסּוֹמֵךְ סֻכָּתוֹ בְּכַרְעֵי {ד} הַמִּטָּה, כְּשֵׁרָה. רַבִּי יְהוּדָה אוֹמֵר, אִם אֵינָהּ יְכוֹלָה לַעֲמוֹד בִּפְנֵי עַצְמָהּ, פְּסוּלָה. סֻכָּה הַמְדֻבְלֶלֶת, וְשֶׁצִּלָּתָהּ מְרֻבָּה {ז} מֵחַמָּתָהּ, כְּשֵׁרָה. הַמְעֻבָּה כְמִין בַּיִת, אַף עַל פִּי שֶׁאֵין הַכּוֹכָבִים נִרְאִים מִתּוֹכָהּ, כְּשֵׁרָה:
<b style="color: gray;">רע"ב</b> <b>רבי יהודה אומר אם אינה יכולה לעמוד בפני עצמה פסולה</b>. רבי יהודה לטעמיה דאמר סוכה דירת קבע בעינן. ואין הלכה כר' יהודה: <b>מדובללת</b>. שלא השכיב הקנים יחד זה אצל זה {ה}, אלא קנה עולה וקנה יורד ומתוך כך חמתה מרובה מצלתה, ואשמעינן מתניתין דאמרינן רואים כאילו היו מושכבים בשוה ואם אז צלתה מרובה כשרה {ו}:
<b style="color: gray;">תוי"ט</b>
{ד} <b>הסומך</b> כו'. פירש''י מטה שלימה. ובהר''נ פירש שהסוכה סמוכה על כרעי המטה וכשהמטה מטלטלת הסוכה מטלטלת עמה. ובהכי מחלק בין מתניתין דהכא למתניתין דלקמן בראש העגלה וכתב דהתם לדברי הכל שנויה דהתם קרקע הסוכה נשאר לעולם אחד בעצמו מה שאין כן הכא שקרקע הסוכה משתנה לפי שהוא קרקע עולם ואינו על גבי המטה. ועתוי''ט: {ה} <b>ופירשו</b> בגמרא מאי מדובללת, מבולבלת: {ו} <b>והקשה</b> בטור סימן תרל''א. שאי אפשר להכשיר סוכה שחמתה מרובה מצלתה שהרי קנים שאין ביניהם שלשה חשובין כסתום ואפילו הכי לא חשיבי להכשיר בסכך. אם לא שנאמר כיון שיש כאן צל מרובה כשהשמש עומד באמצע השמים רק כשנוטה לצדדין אז החמה מרובה קרינן ביה שפיר צלתה מרובה מחמתה וכן דעת ר''י בתוספ': {ז} <b>מרובה</b>. הא כי הדדי פסולה דהכא אלמעלה קאי וריש פ''ק אדלמטה, כדמפרש בגמרא:
<h3>פרק ב - משנה ג</h3>
הָעוֹשֶׂה סֻכָּתוֹ בְּרֹאשׁ הָעֲגָלָה אוֹ בְּרֹאשׁ הַסְּפִינָה, כְּשֵׁרָה, וְעוֹלִין לָהּ בְּיוֹם טוֹב. בְּרֹאשׁ הָאִילָן אוֹ עַל גַּבֵּי גָמָל, כְּשֵׁרָה, וְאֵין עוֹלִין לָהּ בְּיוֹם טוֹב. שְׁתַּיִם בָּאִילָן וְאַחַת בִּידֵי אָדָם, אוֹ שְׁתַּיִם בִּידֵי אָדָם וְאַחַת בָּאִילָן, כְּשֵׁרָה, וְאֵין עוֹלִין לָהּ בְּיוֹם טוֹב. שָׁלשׁ בִּידֵי אָדָם וְאַחַת בָּאִילָן, כְּשֵׁרָה, וְעוֹלִין לָה בְּיוֹם טוֹב. זֶה הַכְּלָל {יא}, כֹּל שֶׁנִּטַל הָאִילָן וִיכוֹלָה לַעֲמוֹד בִּפְנֵי עַצְמָהּ, כְּשֵׁרָה, וְעוֹלִין לָהּ בְּיוֹם טוֹב:
<b style="color: gray;">רע"ב</b> <b>בראש העגלה</b>. אע''ג דמטלטלה ולא קביעי: <b>בראש הספינה</b>. שבים, שהרוח שולטת שם ועוקרתה: <b>כשירה</b>. דדירה קרינא ביה {ח}. והוא שתהא יכולה לעמוד ברוח מצויה של יבשה: <b>ועולין לה ביום טוב</b>. איידי דבעי למתני סיפא אין עולין, תנא רישא עולין: <b>בראש האילן</b>. תיקן מושבו בראשו {ט} ועשה שם מחיצות וסכך: <b>כשרה</b>. בחולו של מועד: <b>ואין עולין לה ביו''ט</b>. דגזור רבנן דאין עולין באילן {י} ואין משתמשין בו שמא יתלוש: <b>שתים באילן</b>. סמך קרקע הסוכה רובה באילן, ועשה סביבה בראש האילן שתי דפנות ואחת עשה בידי אדם בארץ וסמך קרקעית הסוכה באמצע הדופן שעשה בארץ, והגביה הדופן ממנה ומעלה עשרה: <b>או שתים בידי אדם ואחת באילן</b>. הואיל ואם ינטל תפול קרקעית הסוכה, שאין יכולה לעמוד בסמיכת שתים שבארץ, אין עולין לה ביום טוב, דמשתמש באילן:
<b style="color: gray;">תוי"ט</b>
{ח} <b>דדירת</b> עראי סגי ביה. רש''י: {ט} <b>ונמצא</b> כשהולך בסוכה משתמש באילן. תוספ': {י} <b>וכן</b> על גבי בהמה משנה ב' פרק ה' דביצה: {יא} <b>זה</b> הכלל. לאתויי שאם אותן דפנות שהן בידי אדם אינן סמוכות כגון שעומדות מזרח ומערב או צפון ודרום. ויכול לסמוך סככה באותן דפנות עד שאם ינטל האילן הסוכה יכולה לעמוד עולין לה ביום טוב. הר''נ:
<h3>פרק ב - משנה ד</h3>
הָעוֹשֶׂה סֻכָּתוֹ בֵין הָאִילָנוֹת {יב}, וְהָאִילָנוֹת דְּפָנוֹת לָהּ, כְּשֵׁרָה. שְׁלוּחֵי מִצְוָה פְּטוּרִין מִן הַסֻּכָּה. חוֹלִין וּמְשַׁמְּשֵׁיהֶן פְּטוּרִין מִן הַסֻּכָּה. אוֹכְלִין וְשׁוֹתִין עֲרַאי חוּץ לַסֻּכָּה:
<b style="color: gray;">רע"ב</b> <b>והאילנות דפנות לה כשירה</b>. והוא שהאילנות עבים וחזקים ולא אזלי ואתו ברוח מצויה. וצריך נמי למלאות בין הענפים בתבן וקש שלא תזיזם הרוח {יג}, שכל מחיצה שאינה יכולה לעמוד ברוח מצויה אינה מחיצה: <b>שלוחי מצוה פטורים</b>. שהעוסק במצוה פטור מן המצוה. ולא בלבד בשעה שעוסקין במצוה פטורים, אלא אפילו בשעה שאין עסוקים בה, כגון הולך להקביל פני רבו או לפדיון שבוים פטור אף בשעת חנייתו {יד}: <b>חולין ומשמשיהן פטורים</b>. ואפילו בחולי כל דהו. והאי דשרי לבטל מצות עשה של תורה מפני חולי כל דהו, ומצטער מפני ריח רע או מפני פשפשים ופרעושים שהוא פטור, וכן הולכי דרכים {טו} ושומרי גנות ופרדסים דפטרי להו רבנן מן הסוכה, טעמא הוי משום דכתיב (ויקרא כ''ג) בסכות תשבו, כעין תדורו, וכל היכא דאית ליה מידי שמפני אותו דבר היה יוצא מדירתו יכול נמי לצאת מסוכתו. אבל העושה סוכתו מתחלה במקום הראוי להצטער באכילה או בשינה, כגון במקום שמתירא בו מפני לסטים בשינה ואין מתירא מפני הגנבים או ליסטים באכילה, אפילו באכילה לא יצא ידי חובתו באותה סוכה, הואיל ואינה ראויה לעשות בו כל צרכיו אכילה ושתיה ושינה, דהא כעין תדורו בעינן {טז} והא לא הוי כעין דירה: <b>אוכלים ושותים עראי</b>. דבר מועט להסיר רעבונו, ודעתו לסעוד אחר כן:
<b style="color: gray;">תוי"ט</b>
{יב} <b>בין</b> האילנות. בארץ ולא סמכה עליהן אבל הן דפנותיה. רש''י: {יג} <b>ובגמרא</b> אי הכי מאי למימרא. מהו דתימא נגזור דלמא אתי לאשתמושי באילן. כלומר להניח שם כליו קמ''ל: {יד} <b>וכתב</b> המרדכי משום דכשנחים וישנים בלילה בהנאה יכולין לעסוק למחר טפי והוי בכלל העוסק במצוה. ורמ''א בסימן ל''ח כתב כל העוסק במצוה פטור ממצוה אחרת אם צריך לטרוח אחר האחרת אבל אם יכול לעשות שתיהן כאחת בלא טורח יעשה שתיהן: {טו} <b>ה''פ</b>, אם הולכים ביום פטורים ביום וחייבים בלילה ואם הולכים בלילה הוא להיפך. והא קמ''ל שאם יש לו ללכת בדרך ויודע שיצטרך לאכול קודם שימצא סוכה א''צ למנוע מפני זה. ב''י: {טז} <b>גמרא</b>. וטעמא נ''ל דדריש דהול''ל בסוכות תהיו, אלא תשבו היינו ישיבה דרך עיכוב והיינו כעין תדורו. תוי''ט:
<h3>פרק ב - משנה ה</h3>
מַעֲשֶׂה וְהֵבִיאוּ לוֹ לְרַבָּן יוֹחָנָן בֶּן זַכַּאי לִטְעוֹם {יז} אֶת הַתַּבְשִׁיל, וּלְרַבָּן גַּמְלִיאֵל שְׁתֵּי כוֹתָבוֹת וּדְלִי שֶׁל מַיִם, וְאָמְרוּ, הַעֲלוּם לַסֻּכָּה. וּכְשֶׁנָּתְנוּ לוֹ לְרַבִּי צָדוֹק {יח} אֹכֶל {יט} פָּחוּת מִכַּבֵּיצָה, נְטָלוֹ בַמַּפָּה וַאֲכָלוֹ חוּץ לַסֻּכָּה וְלֹא בֵרַךְ אַחֲרָיו {כא}:
<b style="color: gray;">רע"ב</b> <b>ואמרו העלום לסוכה</b>. ולא מן הדין, אלא שהחמירו על עצמן. ושמעינן מינה שהמחמיר על עצמו שלא לאכול אפילו אכילת עראי חוץ לסוכה, הרי זה משובח: <b>אוכל פחות מכביצה [נטלו במפה]</b>. משום נטילת ידים {כ}, ומשום ברוכי נטל פחות מכביצה. דאילו משום סוכה הא אמרינן אוכלים אכילת עראי חוץ לסוכה ואפילו יותר מכביצה:
<b style="color: gray;">תוי"ט</b>
{יז} <b>מעשה</b> כו'. גמרא מעשה לסתור חסורי כו' וה''ק אם בא להחמיר על עצמו מחמיר ולית ביה משום יוהרא ומעשה נמי והביאו לו לריב''ז וכו': {יח} <b>לרבי</b> צדוק. קתני מעשה בר''צ שלא החמיר על עצמו לומר שאם רצה ת''ח שלא להחמיר על עצמו בכך רשאי ולא הוי כמי שאינו מדקדק במצות. הר''נ: {יט} <b>אוכל</b>. פרש''י מאכל ונמצא במקרא ויתן אוכל בערים: {כ} <b>דר''צ</b> כהן היה והיה אוכל על טהרת תרומה. וידים שניות הן ופוסלות את התרומה ואפילו פחות מכביצה מקבל טומאה. וכביצה לא מישתרי במפה דחיישינן דלמא נגע כדאיתא בפרק כ''ה תוספ': {כא} <b>ולא</b> בירך אחריו. דדריש כר''י דמ''ב פ''ז דברכות אבל לפניו בכל דהו בעי ברוכי שהרי נהנה ואסור ליהנות מן העולם הזה בלא ברכה. רש''י:
<h3>פרק ב - משנה ו</h3>
רַבִּי אֱלִיעֶזֶר אוֹמֵר, אַרְבַּע עֶשְׂרֵה סְעוּדוֹת {כב} חַיָּב אָדָם לֶאֱכוֹל בַּסֻּכָּה, אַחַת בַּיּוֹם וְאַחַת בַּלַּיְלָה. וַחֲכָמִים אוֹמְרִים, אֵין לַדָּבָר קִצְבָה, חוּץ מִלֵּילֵי יוֹם טוֹב רִאשׁוֹן שֶׁל חַג בִּלְבָד. וְעוֹד אָמַר רַבִּי אֱלִיעֶזֶר, מִי שֶׁלֹּא אָכַל לֵילֵי יוֹם טוֹב הָרִאשׁוֹן, יַשְׁלִים בְּלֵילֵי יוֹם טוֹב הָאַחֲרוֹן. וַחֲכָמִים אוֹמְרִים, אֵין לַדָּבָר תַּשְׁלוּמִין, עַל זֶה נֶאֱמַר (קהלת א) מְעֻוָּת לֹא יוּכַל לִתְקֹן, וְחֶסְרוֹן לֹא יוּכַל לְהִמָּנוֹת:
<b style="color: gray;">רע"ב</b> <b>ארבע עשרה סעודות</b>. ב' סעודות בכל יום לז' הימים: <b>אין לדבר קצבה</b>. אם רצה לאכול לא יאכל חוץ לסוכה. רצה להתענות יתענה ואין נזקקין לו {כג}: <b>חוץ מלילי יום טוב הראשון</b>. דילפינן חמשה עשר חמשה עשר מחג המצות, מה אכילת מצה לילה הראשון חובה, מכאן ואילך רשות {כד}, אף סוכה כן: <b>ישלים בלילי יו''ט האחרון</b>. בליל שמיני עצרת. ואין הלכה כר''א בשתיהן:
<b style="color: gray;">תוי"ט</b>
{כב} <b>ארבע</b> עשרה סעודות. מפרש בגמרא דאמר קרא בסכות תשבו שבעת ימים תשבו כעין תדורו מה דירה אחת ביום ואחת בלילה אף סוכה כו' ורבנן אמרי מה דירה אי בעי אכיל אי בעי לא אכיל אף סוכה כו': {כג} <b>ור''ל</b> מדין סוכה אין כו', אבל ודאי דאסור להתענות ביו''ט, גם בחול המועד ובשבת חייב בג' סעודות: {כד} <b>בפרק</b> ערבי פסחים. דכתיב ששת ימים תאכל מצות וביום השביעי עצרת מה שביעי רשות שהרי יצא מהכלל ללמד שאכילת מצה האמור בו רשות ולא ללמד על עצמו יצא אלא ללמד על הכלל כולו יצא. רש''י. ומיהו לילה הראשון כתיב בערב תאכלו מצות הכתוב קבעו חובה. גמרא:
<h3>פרק ב - משנה ז</h3>
מִי שֶׁהָיָה רֹאשׁוֹ וְרֻבּוֹ {כה} בַסֻּכָּה, וְשֻׁלְחָנוֹ בְתוֹךְ הַבַּיִת, בֵּית שַׁמַּאי פּוֹסְלִין, וּבֵית הִלֵּל מַכְשִׁירִין. אָמְרוּ לָהֶן בֵּית הִלֵּל לְבֵית שַׁמַּאי, (לֹא כָךְ הָיָה) מַעֲשֶׂה, שֶׁהָלְכוּ זִקְנֵי בֵית שַׁמַּאי וְזִקְנֵי בֵית הִלֵּל לְבַקֵּר אֶת (רַבִּי) יוֹחָנָן בֶּן הַחוֹרָנִי, וּמְצָאוּהוּ שֶׁהָיָה יוֹשֵׁב רֹאשׁוֹ וְרֻבּוֹ בַסֻּכָּה, וְשֻׁלְחָנוֹ בְתוֹךְ הַבַּיִת, (וְלֹא אָמְרוּ לוֹ דָבָר). אָמְרוּ לָהֶן בֵּית שַׁמַּאי, מִשָּׁם רְאָיָה {כז}, אַף הֵם אָמְרוּ לוֹ, אִם כֵּן הָיִיתָ נוֹהֵג, לֹא קִיַּמְתָּ מִצְוַת {כח} סֻכָּה מִיָּמֶיךְ:
<b style="color: gray;">רע"ב</b> <b>ב''ש פוסלין</b>. והלכה כב''ש. בין בסוכה גדולה {כו} והוא יושב על פתח הסוכה ושולחנו בתוך הבית, בין בסוכה קטנה שאינה מחזקת ראשו ורובו ושולחנו, הכל אסור, גזירה שמא ימשך אחר שולחנו:
<b style="color: gray;">תוי"ט</b>
{כה} <b>ראשו</b> ורובו. דרך סעודתם בהסיבה היתה על מטות ומסובין על שמאלם ואין אוכלים זקופים ויושבים כמונו לפיכך הוצרך לומר ראשו ורובו. רש''י: {כו} <b>דהכי</b> אסקינן בגמרא דף ג'. ואתמר התם הלכה צריכה שתהא מחזקת ראשו ורובו ושולחנו: {כז} <b>משם</b> ראיה. פירש''י בתמיה. ואפשר לפרש בניחותא ומאף הם א''ל הביאו ראיה. דומיא דספ''ח דשבת. ומיהו גם שם נוכל לפרש בתמיה: {כח} <b>מצות</b> סוכה. ואף על גב דאינה אלא גזירה שמא ימשך כו' אפ''ה אמרו לו שלא קיים אפילו דאורייתא כ''כ התוספ'. אבל הר''נ פירש שלא קיימת וכו' כראוי וכמצות חכמים:
<h3>פרק ב - משנה ח</h3>
נָשִׁים וַעֲבָדִים וּקְטַנִּים, פְּטוּרִים מִן הַסֻּכָּה. קָטָן שֶׁאֵינוֹ צָרִיךְ לְאִמּוֹ, חַיָּב {לא} בַּסֻּכָּה. מַעֲשֶׂה {לג} וְיָלְדָה כַלָּתוֹ שֶׁל שַׁמַּאי הַזָּקֵן וּפִחֵת אֶת הַמַּעֲזִיבָה וְסִכֵּךְ עַל גַּבֵּי הַמִּטָּה בִּשְׁבִיל הַקָּטָן:
<b style="color: gray;">רע"ב</b> <b>נשים ועבדים וקטנים כו'</b>. דאמר קרא (ויקרא כ''ג) כל האזרח בישראל, להוציא את הנשים {כט}, דאע''ג דחייבות באכילת מצה ליל ראשון של פסח {ל} אין חייבות בסוכה ליל ראשון של חג: <b>קטן שאינו צריך לאמו</b>. כל שנעור משנתו ואינו קורא אימא אימא הוי א''צ לאמו וחייב ופחות מכאן פטור. וכן הלכה. ודוקא שקורא ושונה ואינו שותק עד שתבא אמו אליו הוא דנקרא צריך לאמו, אבל קורא פעם אחת ושותק לאו צריך לאמו הוא {לב}:
<b style="color: gray;">תוי"ט</b>
{כט} <b>בגמרא</b>. ופירש''י דאי כתיב אזרח הוי משמע כל תולדות ישראל אנ'שים ונשים וכתיב האזרח מיומן שבאזרחים להוציא הנשים: {ל} <b>כלומר</b> ובמ''ו ילפינן לסוכה בג''ש ממצה, דאל''ה קרא למה לי דתיפוק ליה דנשים פטורות דהוי מצוות עשה שהזמן גרמא: {לא} <b>קטן</b>. בגמרא מדרבנן ואסמכוהו אקרא דכל האזרח כל לרבות את הקטנים: {לב} <b>קשיין</b> דיוקי אהדדי כו' ולשון רש''י כל שניעור ואינו קורא אימא שאינו כרוך אחריה לקרות ולשנות עד שתבוא אליו אבל קורא ושותק לאו צריך לאמו הוא: {לג} <b>מעשה</b>. בגמרא מעשה לסתור דהא קטן צריך לאמו הוה חסורי כו' ושמאי מחמיר ומעש' נמי כו' וכתב הר''נ דשמאי מחמיר לחייב בחינוך אפילו הצריך לאמו כיון דאפשר שכן הדין בכל המצות לחייבו בחינוך כו' ורבנן סברי דכיון שאמו פטורה אינו ראוי לחינוך סוכה:
<h3>פרק ב - משנה ט</h3>
כָּל שִׁבְעַת הַיָּמִים אָדָם עוֹשֶׂה סֻכָּתוֹ קֶבַע וּבֵיתוֹ עֲרַאי. יָרְדוּ גְשָׁמִים, מֵאֵימָתַי מֻתָּר לְפַנּוֹת, מִשֶּׁתִּסְרַח {לה} הַמִּקְפָּה. מָשְׁלוּ מָשָׁל, לְמָה הַדָּבָר דּוֹמֶה, לְעֶבֶד שֶׁבָּא לִמְזוֹג כּוֹס לְרַבּוֹ, וְשָׁפַךְ לוֹ קִיתוֹן עַל פָּנָיו:
<b style="color: gray;">רע"ב</b> <b>סוכתו קבע</b>. שאם יש לו כלים נאים ומצעות נאות מעלן לסוכה {לד}: <b>משתסרח המקפה</b>. משתקלקל {לו} המקפה. כל תבשיל שאינו לא רך ולא קשה אלא קפוי קרוי מקפה. ורוב בני אדם מואסין תבשיל כזה, ובמעט מים מתקלקל לגמרי. ומקפה של גריסין של פול היא ממהרת להתקלקל בגשמים יותר משאר מקפות, ואם ירדו גשמים עד שאילו היה לפניו מקפה של גריסין היתה מתקלקלת, מותר לפנות מיד {לז}: <b>ושפך לו</b>. רבו קיתון על פניו של עבד, כלומר אי אפשי בשמושך. אף כאן גשמים הללו מראין שאין הקב''ה מקבל מעשיהם ברצון:
<b style="color: gray;">תוי"ט</b>
{לד} <b>בגמרא</b> ומסיים נמי אוכל ושותה ומטייל בתוכה וכתב הר''מ וישים ביתו כמו בית השמוש וסוכה כמו בית הדירה: {לה} <b>מותר</b> כו'. כתב הר''נ דכיון שהתחיל לאכול אינו מותר לפנות. אלא משתסרח המקפה כדי שלא יראה כמבעט בסוכתו ויוצא. אבל אם לא התחיל וכנס בו כל שמצטער מחמת גשמים פטור כי היכי דשרי מצטער משום ריח רע כו' זהו דעתי. אבל למעשה איני סומך על סברתי אחר שאין בזה ראיה ברורה: {לו} <b>סרוחה</b> בלשונם הוא כמו הפסד. הר''מ. כלומר דאינו מלשון סרחון וריח רע ונ''ל שהוא מלה ארמית. אשר העוה עבדך (שמואל ב יט) די סרח עבדך ואנכי העויתי אנא סרחית. תוי''ט: {לז} <b>כ''כ</b> הסמ''ג ועיין טור וב''י. ובני מוהרר''א הראה לי בירושלמי לא סוף דבר שתסרח אלא אפילו כדי שתסרח:
<h2>פרק ג</h2>
<h3>פרק ג - משנה א</h3>
לוּלָב {א} הַגָּזוּל וְהַיָּבֵשׁ {ג}, פָּסוּל. שֶׁל אֲשֵׁרָה וְשֶׁל עִיר הַנִּדַּחַת, פָּסוּל. נִקְטַם {ו} רֹאשׁוֹ, נִפְרְצוּ עָלָיו, פָּסוּל. נִפְרְדוּ {ח} עָלָיו, כָּשֵׁר. רַבִּי יְהוּדָה אוֹמֵר, יְאַגְּדֶנּוּ {ט} מִלְמַעְלָה. צִנֵּי {י} הַר הַבַּרְזֶל, כְּשֵׁרוֹת. לוּלָב שֶׁיֶּשׁ בּוֹ שְׁלשָׁה טְפָחִים כְּדֵי לְנַעְנֵעַ בּוֹ, כָּשֵׁר:
<b style="color: gray;">רע"ב</b> <b>לולב הגזול פסול</b>. דכתיב ולקחתם לכם, משלכם. ולאחר יאוש בעלים נהי דשלו הוא שקונה אותו ביאוש, מכל מקום הוי מצוה הבאה בעבירה {ב}: <b>והיבש פסול</b>. דבכולהו בעינן הדר {ד} וליכא: <b>של אשירה</b>. אילן הנעבד: <b>ושל עיר הנדחת פסול</b>. דלשרפה קאי. ולולב בעי שיעור, והני כיון דלשריפה קיימי אין שיעורן קיים {ה}: <b>נקטם ראשו פסול</b>. דלא הוי הדר: <b>נפרצו עליו</b>. ואינן מחוברין אלא ע''י אגידה {ז}: <b>נפרדו עליו</b>. מחוברים הן בשדרה, אלא שלמעלה הן נפרדין לכאן ולכאן כענפי אילן: <b>יאגדנו מלמעלה</b>. אם נפרדו עליו יאגדם שיהיו עולים עם השדרה כשאר לולבים. ואין הלכה כר''י: <b>ציני הר הברזל</b>. יש דקלים שלולבין שלהן עליהן קצרים מאד ואין עולין על אורך השדרה. אם הן ארוכין כל כך עד שראשו של זה מגיע לצד עקרו של זה כשרים: <b>כל לולב שיש בו שלשה טפחים</b>. כנגד אורך ההדס וטפח יותר, כדי לנענע בו, דלולב בעי לנענועי כדלקמן: <b>כדי לנענע בו</b>. תני, וכדי לנענע בו, דהיינו טפח יותר על שלשה טפחים:
<b style="color: gray;">תוי"ט</b>
{א} <b>לולב</b>. הוא כפת תמרים שבתורה והן חריות של דקל כו'. ולפי שהלולב נאגד עם ההדס והערבה כמ''ש במ''ח הלכך מפרש להו ברישא כו' ואע''ג דפרי עשו הדר ברישא כתיב ועוד דהא מברכין אלולב הואיל ובמינו גבוה מכולן הלכך נמי אקדים פירושיה והדר מפרש להו כסדרן בכתוב. ועתוי''ט: {ב} <b>שנאמר</b> והבאתם גזול את הפסח גזול דומיא דפסח מה פסח דלית ליה תקנתא כו'. בשלמא לפני יאוש וכו' אלא משום דהוי מצוה הבאה בעבירה. גמרא. וא''ת לקמן דפסלינן של אשרה כו' משום דמכתת שיעוריה תיפוק ליה משום מצוה הבאה בעבירה. וי''ל דלא דמי לגזל דמחמת עבירת הגזל באה המצוה שיוצא בה. אבל הני אטו מחמת עבירה שנעשית בו מי נפיק ביה. תוספ'. ומדברי הר''ב למדתי שינויא אחרינא. דהא איכא לאקשויי, לכם למ''ל, אע''כ משום דמצוה חבב''ע מדברי קבלה ילפינן לה איצטריך קרא דלכם איום ראשון דמדאורייתא הוא. ועתוי''ט: {ג} <b>והיבש</b>. פירשו התוספ' שיהא נפרך בצפורן. והר''א פירש משיכלה מראה ירקות שבו וילבינו פניו, וכן עיקר. טור: {ד} <b>משום</b> דמקשינן כולהו לאתרוג כיון דבחד קרא כתיבי גמרא: {ה} <b>בגמרא</b>. וכתבו התוספ' דנקט היינו טעמא כדי לפסול ביו''ט שני, אבל בראשון הא כתיב לכם והאי לאו לכם הוא כיון דלשריפה קאי: {ו} <b>נקטם</b>. פירש הר''א שנקטם מהעלין עד שחסר מעט מהשדרה. ובעל העטור כתב, לא שנקטמו קצת מהעלין העליונים אלא שנקטמו ג' עלין העליונים פירוש עד השדרה. והרא''ש פירש דברוב קטימת העלין העליונים מיפסל: {ז} <b>ר''ל</b> שנעקרו לגמרי מהשדרה ואינם מחוברים אלא ע''י אגידה. והר''א פירש שנחלקו העלין לשנים לארכן כדרך שעושין האומנים לעשות מהן קופות: {ח} <b>נפרדו</b>. דאע''ג דכתיב כפת ללמדך שיהא כפות, כיון שראוי לכפותו אין כפותו מעכבת בו, ולא קפיד קרא אלא על שאינו ראוי לכפותו. הר''נ: {ט} <b>יאגדנו</b>. היינו משום דבעינן כפות ממש ולא תלי בפלוגתא דלולב צריך אגד דהתם היינו לאגדו עם ההדס והערבה והכא שיהיו עליו מחוברין ולא פרודין. הר''נ: {י} <b>ציני</b>. דקלים קשים הגדלים בהרים. הר''נ:
<h3>פרק ג - משנה ב</h3>
הֲדַס {יא} הַגָּזוּל וְהַיָּבֵשׁ, פָּסוּל. שֶׁל אֲשֵׁרָה וְשֶׁל עִיר הַנִּדַּחַת, פָסוּל. נִקְטַם {יב} רֹאשׁוֹ, נִפְרְצוּ עָלָיו אוֹ שֶׁהָיוּ עֲנָבָיו מְרֻבּוֹת מֵעָלָיו, פָּסוּל. וְאִם מִעֲטָן, כָּשֵׁר. וְאֵין מְמַעֲטִין בְּיוֹם טוֹב:
<b style="color: gray;">רע"ב</b> <b>נקטם ראשו פסול</b>. ולית הלכתא כסתם מתניתין, אלא כרבי טרפון דאמר לקמן אפילו שלשתן קטומין כשרים: <b>ענביו</b>. פרי. יש בו שדומה לענבים: <b>מרובות מעליו פסול</b>. לא שנו אלא שחורות או אדומות, אבל ירוקות מינא דהדס הוא וכשר: <b>ואין ממעטין אותן ביום טוב</b>. דה''ל מתקן:
<b style="color: gray;">תוי"ט</b>
{יא} <b>הדס</b>. הוא עץ שעליו חופין את עצו כגון שיהיו שלשה עלין או יתר על כן סמוכין זה לזה בעגול אחד. גמרא: {יב} <b>נקטם</b>. אע''ג דבלולב פירוש ראש העלין, היינו משום דבלולב לעולם העלין למעלה יוצאין מראש השדרה הלכך ראש העלין נקרא ראשו, אבל הדס וערבה אין העלין העליונים יוצאין מראש הבד אלא דפעמים ראש הבד הוא חלק, הלכך ראש דידהו הוא ראש הבד ולא ראש העלין, ואפילו אם עלה יוצא מראש הבד גם נקרא נקטם עד שיקטם ראש הבד. הרא''ש:
<h3>פרק ג - משנה ג</h3>
עֲרָבָה {יג} גְזוּלָה {יד}. וִיבֵשָׁה, פְּסוּלָה. שֶׁל אֲשֵׁרָה וְשֶׁל עִיר הַנִּדַּחַת, פְּסוּלָה. נִקְטַם רֹאשָׁהּ, נִפְרְצוּ עָלֶיהָ, וְהַצַּפְצָפָה, פְּסוּלָה {טז}. כְּמוּשָׁה {יז}, וְשֶׁנָּשְׁרוּ מִקְצַת {יח} עָלֶיהָ, וְשֶׁל בַּעַל, כְּשֵׁרָה:
<b style="color: gray;">רע"ב</b> <b>נקטם ראשה פסולה</b>. אף זו אינה הלכה {טו}: <b>צפצפה</b>. מין ערבה ועלה שלה עגול: <b>ושל בעל</b>. שגדלה בשדה ולא בנחל, כשרה. לא נאמר ערבי נחל אלא שדבר הכתוב בהווה {יט}:
<b style="color: gray;">תוי"ט</b>
{יג} <b>ערבה</b>. הוא מין ידוע הנקרא ערבי נחל על שם ההוה שגדל על נחל וסימניו נתפרשו שעלה שלו משוך כנחל ופיו חלק וקנה שלו אדום: {יד} <b>גזולה</b> כו'. כמו בלולב. והא דתני לה במתניתין ד' בבי ולא עריב ותני להו, משום דיש בכל אחד ואחד מה שאין בחבירו הלכך אצטריכו ד' בב'. רש''י: {טו} <b>והטעם</b> מבואר. לפי שכמו דשמעינן לר''ט בהדס, ה''ה והוא הטעם בערבה. תוי''ט: {טז} <b>והצפצפה</b> פסולה. דכתיב קח על מים רבים צפצפה שמו. אמר הקב''ה אני אמרתי שיהו ישראל לפני כקח על מים רבים, מאי ניהו ערבה והן שמו עצמם כצפצפה, אלמא גריעותא, דבתוכחה כתיב. גמרא: {יז} <b>כמושה</b>. ה''ה לשאר מינין דכמושין כשרים דהא יבש תנן בהו דפסול הא כמוש כשר, והכי איתא בגמרא בהדיא. אלא לגבי ערבה איצטריך, סד''א כיון דכתיב ערבי נחל, כמושה לא, קמ''ל. הר''נ: {יח} <b>מקצת</b>. לאשמעינן שנפרצו היינו ברוב וגבי פסולה נקט נפרצה משום דהוי ברוב וגבי מעוטא שייך לשון נשרו. הרא''ש: {יט} <b>כלומר</b> ובכלל ערבי נחל הן חוץ מצפצפה דקרא מיעטה בהדיא:
<h3>פרק ג - משנה ד</h3>
רַבִּי יִשְׁמָעֵאל אוֹמֵר, שְׁלשָׁה הֲדַסִּים {כ} וּשְׁתֵּי עֲרָבוֹת {כא} לוּלָב אֶחָד וְאֶתְרוֹג אֶחָד, אֲפִלּוּ שְׁנַיִם קְטוּמִים וְאֶחָד אֵינוֹ קָטוּם. רַבִּי טַרְפוֹן אוֹמֵר, אֲפִלּוּ שְׁלָשְׁתָּן קְטוּמִים {כג}. רַבִּי עֲקִיבָא אוֹמֵר, כְּשֵׁם שֶׁלּוּלָב אֶחָד וְאֶתְרוֹג אֶחָד, כָּךְ הֲדַס אֶחָד {כד} וַעֲרָבָה אֶחָת:
<b style="color: gray;">רע"ב</b> <b>אפילו שנים קטומין</b>. אהדסים קאי. ובגמרא פריך אי קטום פסול והוא מצריך שלשה ליבעי כולהו שלמים, ואי קטום כשר ליכשר שלשתן קטומים. ומסיק דחזר בו רבי ישמעאל מתחלת דבריו שהיה מצריך שלשה הדסים ומכשיר אפילו שנים קטומין. והוא הדין אי לא מייתי להו כלל דקטומין כמאן דליתנהו דמי: <b>אפילו שלשתן קטומין</b>. דלא בעי הדר בהדס {כג}. והלכה כרבי טרפון:
<b style="color: gray;">תוי"ט</b>
{כ} <b>ג'</b> הדסים. דכתיב ענף עץ עבות. ופירש''י ענף חד עץ חד עבות חד: {כא} <b>שתי</b> ערבות. יליף מדכתיב ערבי נחל שתים: [כב] והא דמכשיר בהדס קטום טפי מלולב וערבה משום דענפיו חופין את עציו ואין קטימתו נראית כל כך. רבינו ישעיה ז''ל: {כג} <b>שלשתן</b> קטומים. אפשר דר''ט בעי ג' מדאורייתא אלא דלא קפיד אקטומים. או אפשר דר''ט לא נקט ג' לעיכובא אלא סרכא דר''י נקט, ולא אתא איהו למימר אלא שאין קטימה פוסלת. אבל במנינא אפשר דסבר כר''ע דמכשיר בהדס אחד. הר''נ: {כד} <b>הדס</b> אחד. שאינו קטום קאמר ומש''ה לא פריש לה והכי מוכח בגמרא והיינו כחזרה דר''י וא''כ אכתי פליגי בלכתחלה כדלעיל. תוי''ט:
<h3>פרק ג - משנה ה</h3>
אֶתְרוֹג {כה} הַגָּזוּל וְהַיָּבֵשׁ, פָּסוּל. שֶׁל אֲשֵׁרָה וְשֶׁל עִיר הַנִּדַּחַת, פָּסוּל. שֶׁל עָרְלָה, פָּסוּל. שֶׁל תְּרוּמָה טְמֵאָה, פָּסוּל. שֶׁל תְּרוּמָה טְהוֹרָה {כז}, לֹא יִטּוֹל. וְאִם נָטַל, כָּשֵׁר. שֶׁל דְּמַאי, בֵּית שַׁמַּאי פּוֹסְלִין, וּבֵית הִלֵּל מַכְשִׁירִין. שֶׁל מַעֲשֵׂר שֵׁנִי בִּירוּשָׁלַיִם, לֹא יִטּוֹל. וְאִם נָטַל, כָּשֵׁר:
<b style="color: gray;">רע"ב</b> <b>של ערלה ושל תרומה טמאה פסול</b>. דאמר קרא (ויקרא כ''ג) ולקחתם לכם, שיהיה ראוי לכם {כו}: <b>ואם נטל כשר</b>. שהרי יש בה היתר אכילה: <b>ובית הלל מכשירין</b>. דהא חזי לעניים, כדתנן מאכילין את העניים דמאי: <b>בירושלים כו'</b>. אבל חוץ לירושלים לא, דבעינן לכם שיהא ראוי לכם {כט}:
<b style="color: gray;">תוי"ט</b>
{כה} <b>אתרוג</b>. שנא' פרי עץ הדר. ודרשו חכמים הדר באילן משנה לשנה. פירש''י שהאתרוג דר וגדל באילנות ב' וג' שנים וכשבאין וחונטין של עכשיו עדיין דאשתקד קיימי ביה: {כו} <b>אע''ג</b> דגבי תרומה טמאה דרשינן לך שלך תהא להסיק תחת תבשילך, כיון דנטמאת ואסרה הכתוב שייך לידרש לך דידיה גבי שאר הנאות כמו לכם דלולב דלא שייך ביה אכילה. תוספ': {כז} <b>תרומה</b> טהורה. כמ''ד בגמרא מפני שמכשיר לקבל טומאה. הר''מ. פירש''י דאמרינן במתניתין מקבלת אשה מיד בנה ומיד בעלה ומחזרת למים שהיו שורין האגודה כדי שלא ייבש וכשנוגעין באתרוג הוכשר לטומאה. ואסור לגרום טומאה לתרומה דכתיב משמרת תרומתי אמר רחמנא עשה לה שימור: <b>[כח</b>] בגמרא. וז''ל רש''י לכהן וישראל נמי נפיק ביה אם לקחה מכהן הואיל ויכול להאכילו לבן בתו כהן. אבל פדיון אין לו להיות ניתר לאכילת ישראל. והאומר כן רשע הוא: {כט} <b>א''כ</b> צריך לחלק בין היכא שהמקום מעכבתו מלאכול להיכא דגברא לא חזי דהא בתרומה ודמאי פירשו דאע''ג דלדידיה לא חזי הואיל וחזי לכהן ולעני הוי ראוי לכם והכא דלדידיה גופיה חזי בירושלים ואפ''ה חוץ לירושלים פסול. ועתוי''ט:
<h3>פרק ג - משנה ו</h3>
עָלְתָה חֲזָזִית עַל רֻבּוֹ, נִטְּלָה פִטְמָתוֹ, נִקְלַף, נִסְדַּק {לא}, נִקַּב וְחָסַר כָּל שֶׁהוּא, פָּסוּל. עָלְתָה חֲזָזִית עַל מִעוּטוֹ {לג}, נִטַּל עֻקְצוֹ {לד}, נִקַּב וְלֹא חָסַר כָּל שֶׁהוּא, כָּשֵׁר. אֶתְרוֹג הַכּוּשִׁי, פָּסוּל. וְהַיָרוֹק כְּכַרְתִי, רַבִּי מֵאִיר מַכְשִׁיר, וְרַבִּי יְהוּדָה פּוֹסֵל:
<b style="color: gray;">רע"ב</b> <b>עלתה חזזית</b>. כמין אבעבועות דקות {ל}: <b>על רובו</b>. במקום אחד הוא דבעינן רובו, אבל בב' או בג' מקומות אפילו על מיעוטו פסול. ועל פטמתו אפילו כל שהוא פסול, ששם הוא נראה יותר מבשאר מקומות: <b>פטמתו</b>. הדד שבראשו. כמו פטמא של רמון: <b>נקלף פסול</b>. ודוקא שנקלף כולו, אבל מקצתו כשר. ואית דאמרי איפכא נקלף מקצתו פסול, דמיחזי כמנומר, אבל נקלף כולו כשר. והאי נקלף לאו שהוסרה הקליפה עד שנראה הלבנונית שבתוכו, דהאי הוי חסר ופסול, אלא שנקלף ממנו גלד דק ומראהו ירוק כאשר בתחלה: <b>ניקב</b>. נקב מפולש מעבר אל עבר אפילו בכל שהוא פסול {לב}. ושאינו מפולש ואינו חסר כלום כגון שתחב בו יתד עבה, אם הנקב רחב כאיסר פסול, פחות מכאן כשר. והיינו ניקב ולא חסר כל שהוא כשר, דתנינן לקמן שאינו מפולש ואינו רחב כאיסר: <b>אתרוג הכושי</b>. שגדל כאן והוא שחור, פסול. אבל כושי שגדל בארץ כוש אורחיה הוא וכשר: <b>ורבי יהודה פוסל</b>. והלכה כרבי יהודה. וכל הני פסולים ביו''ט ראשון, אבל ביו''ט שני {לה} עם שאר הימים הכל כשר:
<b style="color: gray;">תוי"ט</b>
{ל} <b>ז''ל</b> המגיד. חזזית הוא כעין גרב הנעשה באתרוג כדמתרגם או ילפת או חזזן ופסול מפני שאינו הדר: {לא} <b>נסדק</b>. יש שפירשו לארכו משני צדדין ומיהו דוקא מלמטה אבל בחוטמו אפילו כל שהוא פסול וכדאמרינן בגמרא גבי חזזית כו'. ויש מחמירין לפסול כל שהוא סדוק מצד אחד עד חללו או אפילו אינו מגיע לחללו כל שנסדק רוב הקליפה החיצונה העבה. הר''נ: {לב} <b>פירוש</b> לפירושו אפילו אינו בכאיסר ובכ''ש ר''ל כמות שהוא ולא קאי אחסרון כלל דהא מסיים דסיפא דתנן כשר מיירי באינו מפולש ואינו רחב כאיסר. ושעור כאיסר ר''ל בלא חסרון וקאמר דבאינו מפולש ואינו רחב כאיסר הוא דכשר. הא אף על פי שאינו רחב כאיסר ואין בו חסרון אלא שהוא מפולש פסול. תוי''ט וע''ע: {לג} <b>מעוטו</b>. דוקא באחד כשר אבל כשהם ב' חזזות בב' מקומות אע''ג דעל מיעוטו הן פסול. הר''נ: {לד} <b>עוקצו</b>. פירש''י זנבו כמו בעוקצי תאנים: {לה} <b>וטעמא</b> דיו''ט שני דינו כשאר הימים משום דבקיאינן בקביעא דירחא:
<h3>פרק ג - משנה ז</h3>
שִׁעוּר אֶתְרוֹג הַקָּטָן, רַבִּי מֵאִיר אוֹמֵר, כָּאֱגוֹז. רַבִּי יְהוּדָה אוֹמֵר, כַּבֵּיצָה. וּבַגָּדוֹל, כְּדֵי שֶׁיֹּאחֵז שְׁנַיִם {לו} בְּיָדוֹ אַחַת, דִּבְרֵי רַבִּי יְהוּדָה. רַבִּי יוֹסֵי אוֹמֵר, אֲפִלּוּ (אֶחָד) {לז} בִּשְׁתֵּי יָדָיו:
<b style="color: gray;">רע"ב</b> <b>רבי יהודה אומר כביצה</b>. והלכה כר''י דפחות מכביצה פסול: <b>ר''י אומר אפילו בשתי ידיו</b>. והלכה כר' יוסי:
<b style="color: gray;">תוי"ט</b>
{לו} <b>שנים</b>. ה''ג רש''י. ופירוש שני אתרוגים בידו אחד. וטעמא מפרש בגמרא דכיון דמצות לולב בימין ואתרוג בשמאל וזימנין דמחלפי ליה כו' ואתי להפכינהו מיד ליד ולאחוז האתרוג והלולב בידו עד שיחליף ואי הוי גדול יותר מדאי שמא יפול מיד ואתי לאפסולי שיארע בו נקב. והר''נ מקיים הגירסא במשניות ישנות, שניהם בידו אחד. כלומר הלולב והאתרוג, מטעם הנזכר: {לז} <b>אפילו</b> אחד. וטעמא דר''י לא חייש לדלמא מפיך להו. ולגירסת הר''נ אפילו בב' ידיו כלומר שיאחז שניהם זה בידו אחד וזה בידו אחד ולא חייש כו':
<h3>פרק ג - משנה ח</h3>
אֵין אוֹגְדִין אֶת הַלּוּלָב אֶלָּא בְמִינוֹ {לח}, דִּבְרֵי רַבִּי יְהוּדָה. רַבִּי מֵאִיר אוֹמֵר, אֲפִלּוּ בִמְשִׁיחָה {לט}. אָמַר רַבִּי מֵאִיר, מַעֲשֶׂה בְאַנְשֵׁי יְרוּשָׁלַיִם, שֶׁהָיוּ אוֹגְדִין אֶת לוּלְבֵיהֶן בְּגִימוֹנִיּוֹת שֶׁל זָהָב. אָמְרוּ לוֹ, בְּמִינוֹ הָיוּ אוֹגְדִין אוֹתוֹ מִלְּמָטָּה:
<b style="color: gray;">רע"ב</b> <b>בגימוניות של זהב</b>. חוטי זהב כפופין כגימון, כמו הלכוף כאגמון (ישעיה נ''ח), וסובבין האגודה: <b>במינו היו אוגדין אותו למטה</b>. לקיים מצות אגד. וזה לנוי בעלמא הוה {מ}. ורבי יהודה לטעמיה דאמר לולב צריך אגד, הלכך אי אגיד ליה שלא במינו הוו להו ה' מינין. ואנן קיי''ל דלולב א''צ אגד הלכך בהא הלכה כר''מ:
<b style="color: gray;">תוי"ט</b>
{לח} <b>במינו</b> כו'. פירוש לאגוד עם ההדס והערבה כמ''ש גבי נפרדו עליו וטעמיה דר' יהודה מפרש בגמרא דיליף לקיחה לקיחה מאגודת אזוב כו' מה להלן אגודה אף כאן אגודה הלכך במינו דוקא, דאל''ה ה''ל ה' מינין ועובר משום בל תוסיף: {לט} <b>במשיחה</b>. כרבנן דברייתא דלית להו לקיחה לקיחה ואין צריך אגד. ואמרינן בסנהדרין דף פ''ח דאי אין צריך אגד לית ביה משום בל תוסיף דאינו חיבור עם השאר והראוי למצוה היא המצוה והעודף כמי שאינו: {מ} <b>נמצא</b> אגד העליון לנוי בעלמא ולא להכשר מצוה לפיכך אינו תוספת לעבור על בל תוסיף. רש''י:
<h3>פרק ג - משנה ט</h3>
וְהֵיכָן הָיוּ מְנַעְנְעִין, בְּהוֹדוּ {מב} לַה' תְּחִלָּה וָסוֹף, וּבְאָנָא ה' הוֹשִׁיעָה נָּא, דִּבְרֵי בֵית הִלֵּל. וּבֵית שַׁמַּאי אוֹמְרִים, אַף בְּאָנָּא {מג} ה' הַצְלִיחָה נָא. אָמַר רַבִּי עֲקִיבָא, צוֹפֶה הָיִיתִי בְרַבָּן גַּמְלִיאֵל וּבְרַבִּי יְהוֹשֻׁעַ, שֶׁכָּל הָעָם הָיוּ מְנַעְנְעִים אֶת לוּלְבֵיהֶן, וְהֵן לֹא נִעְנְעוּ אֶלָּא בְאָנָּא ה' הוֹשִׁיעָה נָּא. מִי שֶׁבָּא בַדֶּרֶךְ וְלֹא הָיָה בְיָדוֹ לוּלָב לִטּוֹל, לִכְשֶׁיִּכָּנֵס לְבֵיתוֹ יִטּוֹל עַל שֻׁלְחָנוֹ. לֹא נָטַל שַׁחֲרִית, יִטּוֹל בֵּין הָעַרְבַּיִם, שֶׁכָּל הַיּוֹם כָּשֵׁר לַלּוּלָב:
<b style="color: gray;">רע"ב</b> <b>והיכן היו מנענעין</b>. השתא מהדר תנא להא דתנינן לעיל, כל לולב שיש בו ג' טפחים כדי לנענע, אלמא מצוה בנענוע, והיכן מנענעים: <b>בהודו לה' תחלה</b>. תחלת המקרא: <b>וסוף</b>. סוף המקרא, כי לעולם חסדו. ואית דמפרשי תחלה הודו ראשון. וסוף, הודו אחרון שבסוף ההלל. והכי מסתברא. וכיצד מנענע, מוליך ומביא כדי לעצור רוחות רעות {מא}, מעלה ומוריד כדי לעצור טללים רעים. ובהולכה מנענע שלשה פעמים וכן בהבאה וכן בעליה וכן בירידה, על כל אחת ואחת שלשה פעמים: <b>והם לא נענעו אלא באנא ה' הושיעה נא בלבד</b>. ואין כך הלכה {מד} אלא כדברי ב''ה: <b>יטול על שלחנו</b>. אם שכח ולא נטל לולב קודם אכילה יפסיק סעודתו ויטול על שלחנו:
<b style="color: gray;">תוי"ט</b>
{מא} <b>בגמרא</b>. ופירש''י במנחות דף ס''ב מוליך ומביא לצפון ודרום ומזרח ומערב כדי לעצור רוחות רעות הבאות מארבע רוחות. וז''ש לצפון ודרום כו' ודאי דלא כסדרן נקטינהו דהא כל פינות כו' לא יהיו אלא לימין כו' ובשם מהרי''ל בב''י מזרח דרום מערב צפון. ועתוי''ט: {מב} <b>בהודו</b> כו' ובאנא. דכתיב אז ירננו עצי היער. ובתריה הודו לה' כי טוב. וכתיב נמי בתריה ואמרו הושיענו אלהי ישענו. ואיתא במדרש לפי שבראש השנה באין לדין ואין יודעין אם יצאו זכאי נתן הקב''ה מצוה זו לישראל שיהיו שמחים בלולביהם כאדם היוצא מלפני השופט זכאי שהוא שמח. והיינו דכתיב ירננו עצי היער כלומר בעצי היער כאשר יצאו מלפני ה' זכאין כשבא לשפוט את הארץ ובמה ירננו בהודו ובהושיעה נא. הרא''ש: {מג} <b>אף</b> באנא כו'. נ''ל דסבירא להו דאף על גב דגבי ירננו כו' לא כתיב אלא ואמרו הושיענו היינו דלא נקט אלא תחלת המקרא דאנא הושיעה נא והוא הדין לסופו דהצליחה נא הואיל ומקרא אחד הוא. ולפי שבית שמאי באו להוסיף על דברי בית הלל סדרם אחריהם. תוי''ט: {מד} <b>לפי</b> מה דמשמע דר''ג ור''י כב''ה ס''ל. היאך כתב ואין כך הלכה. ונראה שהר''ב גירסא אחרת היתה לו אלא כו' בלבד. וכך גרס בירושלמי הא בהודו לא. ועתוי''ט:
<h3>פרק ג - משנה י</h3>
מִי, שֶׁהָיָה עֶבֶד אוֹ אִשָּׁה אוֹ קָטָן מַקְרִין אוֹתוֹ, עוֹנֶה אַחֲרֵיהֶן מַה שֶּׁהֵן אוֹמְרִין, וּתְהִי לוֹ מְאֵרָה. אִם הָיָה גָדוֹל מַקְרֶא אוֹתוֹ, עוֹנֶה אַחֲרָיו הַלְלוּיָהּ:
<b style="color: gray;">רע"ב</b> <b>מי שהיה עבד או אשה או קטן וכו'</b>. מי שאינו חייב בדבר אינו מוציא אחרים ידי חובתן. לכך צריך שיענה אחריו מלה במלה מה שהוא אומר: <b>ותהא לו מארה</b>. שלא למד {מה}: <b>עונה אחריו הללויה</b>. על כל דבר שהוא אומר, שכך היו רגילין לענות אחר מקרא את ההלל על כל דבר ודבר הללויה:
<b style="color: gray;">תוי"ט</b>
{מה} <b>שאלו</b> למד לא היו מקרין אותו כיון שצריך לענות אחריהן כל מה שהוא אומר אבל כשהגדול מקרא אותו והוא עונה אחריו הללויה לא אמר שתבא עליו מארה שדרך הגדול להקרות ואפילו לבקיאים. הר''נ:
<h3>פרק ג - משנה יא</h3>
מָקוֹם שֶׁנָּהֲגוּ לִכְפּוֹל, יִכְפּוֹל. לִפְשׁוֹט, יִפְשׁוֹט. לְבָרֵךְ (אַחֲרָיו), יְבָרֵךְ (אַחֲרָיו). הַכֹּל כְּמִנְהַג הַמְּדִינָה. הַלּוֹקֵחַ לוּלָב מֵחֲבֵרוֹ בַּשְּׁבִיעִית, נוֹתֵן לוֹ אֶתְרוֹג {מח} בְּמַתָּנָה, לְפִי שֶׁאֵין רַשַּׁאי לְלָקְחוֹ בַּשְּׁבִיעִית:
<b style="color: gray;">רע"ב</b> <b>מקום שנהגו לכפול</b>. כל פסוק ופסוק מאודך ולמטה עד סוף ההלל כופלים, לפי שכל אותו הפרק מהודו לה' כי טוב עד אודך כי עניתני כולו כפול במקרא, ומאודך ולמטה אינו כפול, לכך נהגו לכפול המקראות הללו: <b>לברך אחריו</b>. הכל כמנהג המדינה. אבל ברכת הלל לפניו מצוה היא בכל מקום {מו} ואינו תלוי במנהג: <b>הלוקח לולב מחבירו</b>. עם הארץ {מז}: <b>בשביעית</b>. שעם הארץ חשוד על השביעית. ונהי דדמי לולב יכול ליתן לו לפי שלולב עץ בעלמא הוא ואין בו קדושת שביעית, דמי אתרוג אינו יכול ליתן לו, שפירות שביעית צריכין להתבער בשביעית הן ודמיהן, הלכך צריך שיקח ממנו האתרוג במתנה ולא יתן לו דמיו, שמא לא יבערם עם הארץ בקדושת שביעית:
<b style="color: gray;">תוי"ט</b>
{מו} <b>גמרא</b> וטעמא איתא במגילה דף כ''ח כל המצות כולן מברך עליהן עובר לעשייתן כלישנא והוא עבר לפניהם. ואף דהלל תקנת נביאים הוא וא''כ תקשי היכי מברכינן וצונו, תירץ בגמרא מלא תסור, א''נ שאל אביך ויגדך זקניך ויאמרו לך: {מז} <b>והלוקח</b> חבר דאי ע''ה מי ציית למחשד לחבירו ואפ''ה קרי ליה חבירו כמ''ש הטעם במ''ב פ''ד דדמאי. תוי''ט: {מח} <b>אתרוג</b>. דאתרוג בכלל לולב דקתני. וז''ל רש''י חבר שקונה הושענא כולה מע''ה, ונותן לו, יבקש ממנו שיתן לו:
<h3>פרק ג - משנה יב</h3>
בָּרִאשׁוֹנָה הָיָה לוּלָב נִטָּל בַּמִּקְדָּשׁ שִׁבְעָה, וּבַּמְּדִינָה יוֹם אֶחָד. מִשֶּׁחָרַב בֵּית הַמִּקְדָּשׁ, הִתְקִין רַבָּן יוֹחָנָן בֶּן זַכַּאי שֶׁיְּהֵא לוּלָב נִטָּל בַּמְּדִינָה שִׁבְעָה, זֵכֶר לַמִּקְדָשׁ {מט}. וְשֶׁיְּהֵא {נ} יוֹם הֶנֶף כּוּלוֹ אָסוּר:
<b style="color: gray;">רע"ב</b> <b>במקדש שבעה</b>. כדדרשינן לפני ה' אלהיכם שבעת ימים, ולא בגבולין שבעת ימים: <b>במדינה</b>. בירושלים, שאף היא כגבולים לענין זה: <b>ושיהא יום הנף</b>. של עומר, דהיינו יום ט''ז בניסן כולו אסור. ובזמן שבית המקדש קיים משקרב העומר היו אוכלים חדש בו ביום דכתיב (ויקרא כ''ג) עד הביאכם. וכשחרב בית המקדש מותר מן התורה משהאיר המזרח, דאמרינן כתוב אחד אומר (שם) עד עצם היום הזה, דמשמע משהאיר המזרח, וכתוב אחד אומר עד הביאכם, הא כיצד, בזמן דאיכא עומר עד הביאכם, בזמן דליכא עומר עד עצם היום. ואסר רבן יוחנן בן זכאי עליהם כל היום משום מהרה יבנה בית המקדש {נא} ויאמרו אשתקד מי לא הוה אכלינן משהאיר המזרח השתא נמי ניכול:
<b style="color: gray;">תוי"ט</b>
{מט} <b>זכר</b> למקדש מנין דעבדינן זכר למקדש, דאמר קרא ציון דורש אין לה, מכלל דבעיא דרישה. גמרא: {נ} <b>ושיהא</b> כו' משמע שתקנם ביחד והלכך כיון דמייתי הראשונה אגב תני לשניה דעמה: {נא} <b>ומקשים</b> בגמרא דאבני אימת, אי ביום ט''ז כבר הותר משהאיר המזרח, אלא דנבנה קודם ט''ז, מחצות אשתרי כר ומשני דאבני בלילה, א''נ סמוך לשקיעת החמה ופירש''י דהיא היא מרוב הטרחות שיש בקצירת העומר עד הבאתו כדתנן התם, לא יספיקו להקריבו למחר קודם חצות:
<h3>פרק ג - משנה יג</h3>
יוֹם טוֹב הָרִאשׁוֹן שֶׁל חַג שֶׁחָל לִהְיוֹת בַּשַּׁבָּת, כָּל הָעָם מוֹלִיכִין אֶת לוּלְבֵיהֶן לְבֵית הַכְּנֶסֶת. לַמָּחֳרָת מַשְׁכִּימִין וּבָאִין, כָּל אֶחָד וְאֶחָד מַכִּיר אֶת שֶׁלּוֹ, וְנוֹטְלוֹ. מִפְּנֵי שֶׁאָמְרוּ חֲכָמִים, אֵין אָדָם יוֹצֵא יְדֵי חוֹבָתוֹ בְּיוֹם טוֹב הָרִאשׁוֹן שֶׁל חַג בְּלוּלָבוֹ שֶׁל חֲבֵרוֹ. וּשְׁאָר יְמוֹת הֶחָג, אָדָם יוֹצֵא יְדֵי חוֹבָתוֹ בְּלוּלָבוֹ שֶׁל חֲבֵרוֹ:
<b style="color: gray;">רע"ב</b> <b>יום טוב ראשון וכו'</b>. דאמרינן לקמן דמצות לולב דוחה את השבת ביו''ט ראשון לבדו, לפיכך היו מוליכין שם לולביהן מערב שבת {נב}: <b>אין אדם יוצא וכו'</b>. דכתיב ולקחתם לכם ביום הראשון, לכם משלכם. ואם נתנו לו חברו במתנה אפילו על מנת להחזיר שמה מתנה, ונוטלו ויוצא בו ואח''כ מחזירו. ואם לא החזירו אגלאי מלתא למפרע דגזול היה בידו מעיקרא ולא יצא ידי חובתו:
<b style="color: gray;">תוי"ט</b>
{נב} <b>נטילתו</b> בלבד דוחה שבת. הר''נ. כלומר אבל לא לענין הוצאה. ובגמרא דף מ''ד מסקינן דהכא בגבולין מיירי מדלא קתני להר הבית ומיהו בזמן שבהמ''ק קיים דניטל בשבת ביום הראשון במקדש ובמקומות הסמוכים ששלוחי ב''ד מגיעים שם ויודעים אימתי הוקבע החודש. אבל בזמן שאין בהמ''ק קיים אע''פ שעדיין קבעו על פי הראייה הואיל ואין כאן מקדש שניטל הלולב בו השוו חכמים מדותיהם בכל המקומות כי היכי שלא תהא תורה כשתי תורות:
<h3>פרק ג - משנה יד</h3>
רַבִּי יוֹסֵי אוֹמֵר, יוֹם טוֹב הָרִאשׁוֹן שֶׁל חַג שֶׁחָל לִהְיוֹת בַּשַּׁבָּת, וְשָׁכַח וְהוֹצִיא אֶת הַלּוּלָב לִרְשׁוּת הָרַבִּים, פָּטוּר, מִפְּנֵי {נג} שֶׁהוֹצִיאוֹ בִרְשׁוּת:
<b style="color: gray;">רע"ב</b> <b>פטור מפני שהוציאו ברשות</b>. וכגון שלא יצא ידי חובת נטילה בשעה שהוציאו. אבל יצא ידי חובת נטילה קודם שהוציאו חייב, דלא טריד מהשתא במצוה לעשותה. והיכי משכחת דלא יצא י''ח נטילה קודם שהוציאו דהא מדאגבהיה נפק ביה, משכחת ליה כגון שהפכו {נד}, שכל המצות כולן אין אדם יוצא בהן אלא דרך גדילתן שנאמר (שמות כ''ו) עצי שטים עומדים, שעומדים דרך גדילתן. אי נמי שהוציאן בכלי דלקיחה על ידי דבר אחר דרך בזיון לאו שמה לקיחה. והלכה כרבי יוסי:
<b style="color: gray;">תוי"ט</b>
{נג} <b>מפני</b> כו'. שהיה טרוד במצוה ומחשב ועוסק וממהר לעשותה ומתוך כך טעה ושכח שבת והך מתניתין דוקא בזמן שבהמ''ק קיים. הר''ן: {נד} <b>וכתבו</b> התוספ' דסוגיא דהכא ס''ל דמצות א''צ כונה, דהא במוציא לרה''ר אין שייך מתכוין לצאת, ועוד דאיירי בהולך אצל בקי ללמוד:
<h3>פרק ג - משנה טו</h3>
מְקַבֶּלֶת אִשָּׁה {נה} מִיַּד בְּנָהּ וּמִיַּד בַּעְלָהּ וּמַחֲזִירַתּוּ לַמּיִם בַּשַּׁבָּת. רַבִּי יְהוּדָה אוֹמֵר, בַּשַּׁבָּת {נו} מַחֲזִירִין, בְּיוֹם טוֹב מוֹסִיפִין, וּבַמּוֹעֵד מַחֲלִיפִין. קָטָן הַיּוֹדֵעַ לְנַעְנֵעַ, חַיָּב בַּלּוּלָב:
<b style="color: gray;">רע"ב</b> <b>מקבלת אשה</b>. את הלולב, ולא אמרינן דמטלטלת מידי דלא חזי לה: <b>ומחזרת למים</b>. שלא יכמושו: <b>בשבת מחזירים</b>. שהרי מהם נטלום היום. אבל לא מוסיפים וכ''ש שאין מחליפין: <b>וביום טוב מוסיפין</b>. אבל לא מחליפים, לשפוך אלו ולתת צוננין מהן, דטרח לתקן מנא: <b>ובמועד</b>. בחול המועד מצוה להחליף. והלכה כר''י: <b>חייב בלולב</b>. לחנכו מדברי סופרים:
<b style="color: gray;">תוי"ט</b>
{נה} <b>מקבלת</b> אשה. דמהו דתימא הואיל ואשה לאו בת חיובא היא אימא לא תקבל דלגבה אסור טלטול קמ''ל כיון דראוי לנטילת אנשים תורת כלי עליו ומותר בטלטול לכל. גמרא: {נו} <b>בשבת</b>. בזמן שהיו נוטלין לולב בשבת. הר''מ:
<h2>פרק ד</h2>
<h3>פרק ד - משנה א</h3>
לוּלָב וַעֲרָבָה, שִׁשָּׁה וְשִׁבְעָה. הַהַלֵּל וְהַשִּׂמְחָה, שְׁמוֹנָה. סֻכָּה וְנִסּוּךְ הַמַּיִם, שִׁבְעָה. וְהֶחָלִיל, חֲמִשָׁה וְשִׁשָּׁה:
<b style="color: gray;">רע"ב</b> <b>לולב וערבה</b>. לולב לנטילה וערבה להקיף המזבח: <b>ששה ושבעה</b>. לפי שפעמים דוחים את השבת והוו להו שבעה, ופעמים שאין דוחין ולא הוו אלא ששה. ולקמן מפרש להו ואזיל: <b>וההלל</b>. לגמור כל שמונה, מה שאין כן בפסח לפי שימות החג חלוקים בקרבנותיהן: <b>והשמחה</b>. לאכול בשר שלמים בזמן המקדש, דכתיב (דברים י''ז) ושמחת בחגך, ואין שמחה בזמן המקדש אלא בבשר שלמים דכתיב (שם כ''ו) וזבחת שלמים ואכלת שם ושמחת: <b>סוכה</b>. לישב בסוכה: <b>ונסוך המים</b>. בתמידי החג שחרית: <b>החליל</b>. בשמחת בית השואבה היו שמחים בחג לכבוד שאיבת ניסוך המים, ומנגנים בחלילים וכנורות. ואותו חליל אינו דוחה לא את השבת ולא את יו''ט:
<b style="color: gray;">תוי"ט</b> <b>.אין</b> פירוש למשנה זו
<h3>פרק ד - משנה ב</h3>
לוּלָב שִׁבְעָה כֵּיצַד {א}, יוֹם טוֹב הָרִאשׁוֹן שֶׁל חַג שֶׁחָל לִהְיוֹת בַּשַּׁבָּת לוּלָב שִׁבְעָה, וּשְׁאָר כָּל הַיָּמִים שִׁשָּׁה:
<b style="color: gray;">רע"ב</b> <b>לולב שבעה</b>. דיום ראשון דוחה שבת משום דאית ליה עיקר מן התורה בגבולים דכתיב (ויקרא כ''ג) ולקחתם לכם ביום הראשון {ב}: <b>ושאר כל הימים</b>. אם חל יו''ט ראשון בשאר ימי החול, ונמצאת שבת בחול המועד, לא דחי. ואע''ג דכל שבעה הוא מן התורה במקדש, העמידו חכמים גזירתם בשאר ימי החג {ג} הואיל ואין להם עיקר מן התורה בגבולים. ובדין היה דאפילו בזמן הזה יהיה לולב דוחה את השבת ביום טוב ראשון של חג, אלא משום דלא בקיאינן בקביעא דירחא {ד}, ושמא אין זה יו''ט ראשון הלכך לא דחינן שבת מספיקא. וטעמא דגזרו שלא ליטול לולב בשבת, והרי אין בנטילתו שום מלאכה אלא טלטול בעלמא, גזירה שמא יטלנו בידו וילך אצל בקי ללמוד הברכה או סדר הנענועים ויעבירנו ד' אמות ברה''ר {ה} והיינו טעמא דשופר והיינו טעמא דמגילה {ו}:
<b style="color: gray;">תוי"ט</b>
{א} שבעה כיצד. וגירסת הרא''ש ששה ושבעה כיצד: {ב} <b>ולא</b> פירש מקדש, ש''מ דאפילו בגבולים. רש''י: {ג} <b>וא''ת</b> נמצא ב''ד מתנין לעקור דבר מן התורה, הא אותבינא ביבמות דף צ', ושנינן שב ואל תעשה שאני: {ד} <b>ובגמרא</b> איתא דאע''פ שהיו יודעין לחשוב העבור מ''מ היו סומכין על קביעות א''י ובמקום שאין שלוחי ב''ד מגיעין שם היו כאין בקיאין. והתוספ' כתבו דמאי קאמר לא בקיאין אע''ג דידעינן, עבוד רבנן כאלו לא ידעינן. ועתוי''ט: {ה} <b>בגמרא</b> ופירש''י הוא הדין דמצי למימר ויוציא מרשות היחיד לרשות הרבים, אלא שברוב מקומות וענינים יש לחוש להעברת ארבע אמות ואין לחוש להוצאה כגון שהיה מונח בכרמלית כו' ויש כאן איסור העברה ברשות הרבים: {ו} <b>אגזירה</b> שמא יטלנו קאי אבל משום דלא בקיאין לא שייך לענין מגילה דכיון דמדבריהם היא אפילו היינו בקיאין לא היה דוחה שבת:
<h3>פרק ד - משנה ג</h3>
עֲרָבָה שִׁבְעָה {א} כֵּיצַד, יוֹם שְׁבִיעִי שֶׁל עֲרָבָה שֶׁחָל לִהְיוֹת בַּשַּׁבָּת, עֲרָבָה שִׁבְעָה, וּשְׁאָר כָּל הַיָּמִים שִׁשָּׁה:
<b style="color: gray;">רע"ב</b> <b>יום שביעי של ערבה כו'</b>. דעבוד הכירא לדעת שהיא דאורייתא {ז}, כלומר הלכה למשה מסיני. ומשום האי הכירא תקון דשביעי שלה דוחה שבת במקדש, שבערבה היו מקיפים את המזבח. והאידנא אינה אלא מנהג נביאים {ח} שהנהיגו את העם ליטול ערבה בשביעי חוץ מערבה שבלולב, ואין מברכין עליה:
<b style="color: gray;">תוי"ט</b>
{ז} <b>ומפרש</b> בגמרא אבל בראשון לא תקנו דלא מוכחא מלתא דמשום ערבה תקנו אלא יאמרו דהואיל ומשום לולב אדחי דחוהו נמי לערבה וכיון דקא מפקא ליה מראשון אוקמא אשביעי יום מסוים או ראשון או אחרון כו': {ח} <b>והרי</b> נביאים האחרונים, שהם חגי וחביריו בתחלת בית שני היו כו'. וי''ל דה''ק הר''ב והאידנא אינה כו' אשביעי מהדר וקאי. כלומר דהאידנא אע''ג דה''ל למעבד נמי שבעה ימים זכר למקדש כמו בלולב. אפ''ה אינה אלא בז' הואיל ובגבולין, אינה אלא מנהג נביאים אפילו בזמן הבית וכיון דבגבולין אין לערבה עיקר מן התורה להכי לא תקנו שבעה זכר למקדש כמו בלולב דאית ליה עיקר מן התורה וטעמא דקבעו בשביעי ולא יום אחר. כתב ב''י הואיל והיה מיוחד במקדש לדחות בשבת:
<h3>פרק ד - משנה ד</h3>
מִצְוַת לוּלָב {ט} כֵּיצַד, (יוֹם טוֹב הָרִאשׁוֹן שֶׁל חַג שֶׁחָל לִהְיוֹת בַּשַּׁבָּת), מוֹלִיכִין אֶת לוּלְבֵיהֶן לְהַר הַבָּיִת, וִהַחַזָּנִין מְקַבְּלִין מֵהֶן וְסוֹדְרִין אוֹתָן עַל גַּב {י} הָאִצְטְבָא, וְהַזְּקֵנִים מַנִּיחִין אֶת שֶׁלָּהֶן בַּלִּשְׁכָּה. וּמְלַמְּדִים {יא} אוֹתָם לוֹמַר, כָּל מִי שֶׁמַּגִּיעַ לוּלָבִי בְיָדוֹ, הֲרֵי הוּא לוֹ בְמַתָּנָה. לְמָחָר מַשְׁכִּימִין וּבָאִין, וְהַחַזָּנִין זוֹרְקִין אוֹתָם לִפְנֵיהֶם. וְהֵן מְחַטְּפִין וּמַכִּין אִישׁ אֶת חֲבֵרוֹ. וּכְשֶׁרָאוּ בֵית דִּין שֶׁבָּאוּ לִידֵי סַכָּנָה, הִתְקִינוּ שֶׁיְּהֵא כָל אֶחָד וְאֶחָד נוֹטֵל בְּבֵיתוֹ:
<b style="color: gray;">רע"ב</b> <b>מוליכין את לולביהן להר הבית</b>. יו''ט ראשון של חג שחל להיות בשבת מוליכין את לולביהן מע''ש: <b>החזנים</b>. שמשים שהיו שם לצרכי צבור: <b>על גב האצטבא</b>. רחבה של הר הבית היתה מוקפת באצטבאות לישב שם ומסוככות למעלה מפני הגשמים: <b>והזקנים</b>. הדואגים שלא ידחפום למחר כשיבואו לקחת איש לולבו: <b>ומלמדין</b>. ב''ד את כל העם לומר אם יבוא לולבי אל יד חבירי הרי הוא שלו במתנה, כדי שלא יהא אצלו לא גזול ולא שאול:
<b style="color: gray;">תוי"ט</b>
{ט} <b>מצות</b> לולב. פירש''י מצות לולב ביר'ט הראשון שחל להיות בשבת כיצד: {י} <b>על</b> גב. ה''ג גב כדאיתא בגמרא. דאי על הגג היה מתייבש: {יא} <b>ומלמדין</b> אבל במשנה י''ג דפרק דלעיל לא הוצרכו ללמד דבגבולין היה כמ''ש שם ולא היה העם רב. ולקמן במורביות נמי לא הוצרכו ללמד מהאי טעמא לפרש''י שהיו רק כהנים. ולהר''מ ולהר''נ היינו טעמא דערבה שלוחי ב''ד הביאום ואין אחד מהן זוכה בה עד למחרת. וכ''כ התוספ':
<h3>פרק ד - משנה ה</h3>
מִצְוַת עֲרָבָה כֵּיצַד, מָקוֹם הָיָה לְמַטָּה מִירוּשָׁלַיִם, וְנִקְרָא מוֹצָא. יוֹרְדִין לְשָׁם וּמְלַקְּטִין מִשָּׁם מֻרְבִּיּוֹת שֶׁל עֲרָבָה, וּבָאִין וְזוֹקְפִין {יב} אוֹתָן בְּצִדֵּי הַמִּזְבֵּחַ, וְרָאשֵׁיהֶן כְּפוּפִין {יג} עַל גַּבֵּי הַמִּזְבֵּחַ. תָּקְעוּ וְהֵרִיעוּ וְתָקְעוּ {טו}. בְּכָל יוֹם מַקִּיפִין אֶת הַמִּזְבֵּחַ פַּעַם אַחַת, וְאוֹמְרִים, אָנָּא ה' הוֹשִׁיעָה נָא, אָנָּא ה' הַצְלִיחָה נָא. רַבִּי יְהוּדָה אוֹמֵר, אֲנִי וָהוּ הוֹשִׁיעָה נָּא. וְאוֹתוֹ הַיּוֹם מַקִּיפִין {טז} אֶת הַמִּזְבֵּחַ שֶׁבַע פְּעָמִים. בִּשְׁעַת פְּטִירָתָן, מָה הֵן אוֹמְרִים, יֹפִי לָךְ מִזְבֵּחַ, יֹפִי לָךְ {יח} מִזְבֵּחַ. רַבִּי אֱלִיעֶזֶר אוֹמֵר, לְיָהּ {יט} וְלָךְ, מִזְבֵּחַ. לְיָהּ וְלָךְ, מִזְבֵּחַ:
<b style="color: gray;">רע"ב</b> <b>נקרא מוצא</b>. בגמרא אומר ששמו קלני''א. ועוד היום כך שמו, והערבה מצויה שם, והמקום רחוק מירושלים מעט. ופירוש קלני''א חפשי ממס. ולפיכך נקרא מוצא שהיה מוצא ממס המלך בשביל הערבה שלוקחים משם: <b>מרביות</b>. ענפים גדולים גבוהים י''א אמה {יד}, ומניחים אותם על יסוד המזבח וראשיהן זקופים ומוטין על המזבח אמה: <b>אני והו</b>. בגימטריא אנא ה'. ועוד הם שני שמות שבשם ע''ב {יז}. פירוש אחר מי שאני והוא בצרה, על דרך עמו אנכי בצרה, הושיעה נא:
<b style="color: gray;">תוי"ט</b>
{יב} <b>וזוקפין</b>. היינו לאחר שהקיפוהו פעם אחת. תוספ'. ולהר''מ נראה דזקיפה היתה מתחלה ואחר כך נוטלין. כלומר כמו נטילת לולב. ועוד נראה מלשונו דלא הקיפו אלא בלולב: {יג} <b>כפופין</b>. בגמרא יליף לה מקראי ועין משנה ג' דהלכה למשה מסיני אלא דאסמכוהו אקרא: {יד} <b>כדאיתא</b> בגמרא דגובה המזבח מן היסוד עד גגו שהוא מקום הקרנות ח' אמות ומפני שהסובב בולט אמה הוצרך למושכן לשפת כניסת היסוד ונמצא שמפני ההטייה לא נשאר רק שתי אמות בקרוב והיו כופפין אותן ב' אמות: {טו} <b>תקעו</b> כו'. לשון הר''מ בעת שהיו מביאין אותם וסודרין אותם תוקעים כו' וכתבו התוספ' משום שמחה: {טז} <b>מקיפין</b>. במשנה ג' פירש הר''ב דבערבה היו מקיפין. והר''מ כתב כמ''ד דהיו מקיפין בלולביהם ומיהו המקיפין לא היו אלא כהנים לכ''ע. שאע''פ שישראל נכנס לצורך מצוה לעזרת כהנים מ''מ בין האולם ולמזבח אינו נכנס כדתנן ספ''ק דכלים. והכי מפרש בגמרא: {יז} <b>הנקובין</b> בויסע ויבא ויט בפרשת בשלח. דכל אחד יש בו ע''ב אותיות ומהן שם המפורש. אות ראשונה של פסוק ראשון ואחרונה של אמצעי וראשונה של אחרון וכן בזה הסדר כולן. השם הראשון והו. וי''ו של ויסע, ה''א דכל הלילה, ו' דויט. ושם הל''ז הוא אנ''י. רש''י. וכתבו התוספ' ואמרו ב' שמות הללו ע''פ דדרשינן באיכה רבתי: {יח} <b>יופי</b> כו'. היופי הזה אנו עושין לך שאתה מכפר עלינו. רש''י: {יט} <b>ולך</b> כו'. פירש בגמרא דה''ק ליה אנחנו מודים ולך אנו משבחים. ליה אנחנו מודים ולך אנו מקלסים ופירש''י ליה אנו מודים שהוא אלהינו מודים לא לשון הוד אלא לשון תודה שאנו מודים בו ולא כופרים. ולך אנו משבחים שאתה חביב לפנינו לכפר עלינו. עיין בתוי''ט באריכות:
<h3>פרק ד - משנה ו</h3>
כְּמַעֲשֵׂהוּ בַחֹל כָּךְ מַעֲשֵׂהוּ בַשַּׁבָּת, אֶלָּא שֶׁהָיוּ מְלַקְּטִין אוֹתָן מֵעֶרֶב שַׁבָּת וּמַנִּיחִים אוֹתָן בְּגִיגִיּוֹת שֶׁל זָהָב, כְּדֵי שֶׁלֹּא יִכְמוֹשׁוּ. רַבִּי יוֹחָנָן בֶּן בְּרוֹקָה אוֹמֵר, חֲרִיּוֹת שֶׁל דֶּקֶל הָיוּ מְבִיאִין וְחוֹבְטִין אוֹתָן בַּקַּרְקַע בְּצִדֵּי הַמִּזְבֵּחַ, וְאוֹתוֹ {כא} הַיּוֹם נִקְרָא יוֹם חִבּוּט חֲרִיּוֹת:
<b style="color: gray;">רע"ב</b> <b>גיגיות</b>. כלים של זהב מלאים מים, כדי שלא יכמשו עליהן: <b>חריות</b>. ענפים של דקל היו מביאים בין בחול בין בשבת, ולא ערבה דכתיב כפות תמרים שתים הן, אחת ללולב ואחת למזבח {כ}. ואין הלכה כר' יוחנן בן ברוקא:
<b style="color: gray;">תוי"ט</b>
{כ} <b>ורבנן</b> כפת כתיב. גמרא: {כא} <b>ואותו</b> כו'. אין לפרש דריב''ב לא פליג אלא בשביעי אלא אכולהו נמי פליג דסבר חריות של דקל היו מביאין כל ז' ולא ערבה וכו' וכמו רבנן דנפקו להו מהלמ''מ דהוה כל ז' והא דקתני מתניתין באותו היום לאו דוקא יום אחד:
<h3>פרק ד - משנה ז</h3>
מִיַּד הַתִּינוֹקוֹת שׁוֹמְטִין אֶת לוּלְבֵיהֶן וְאוֹכְלִין אֶתְרוֹגֵיהֶן:
<b style="color: gray;">רע"ב</b> <b>התינוקות שומטים את לולביהן</b>. הגדולים שומטים לולבי התינוקות מידן של תינוקות: <b>ואוכלים</b>. הגדולים אתרוגיהן של תינוקות. ואין בדבר משום גזל {כב} שכך נהגו משום שמחה. פירוש אחר התינוקות משליכים לולביהן מידם {כג} ואוכלים אתרוגיהן בשביעי. אבל הגדולים אין אוכלים אתרוגיהן כל אותו היום, דכיון שהוקצה {כד} למצוה למקצת היום הוקצה לכולו:
<b style="color: gray;">תוי"ט</b>
{כב} <b>כת''ק</b> במשנה ח' פ''ה דגיטין: {כג} <b>ולשון</b> שומטים כמו שומטו ומניחו בקרן זויות: {כד} <b>וללשון</b> ראשון פירש''י דשאני אתרוגי התינוקות שלא הוקצו למצוה גמורה:
<h3>פרק ד - משנה ח</h3>
הַהַלֵּל וְהַשִּׂמְחָה שְׁמוֹנָה כֵּיצַד, מְלַמֵּד שֶׁחַיָּב אָדָם בַּהַלֵּל וּבַשִּׂמְחָהִ וּבִכְבוֹד יוֹם טוֹב הָאַחֲרוֹן {כה} שֶׁל חָג, כִּשְׁאָר כָּל יְמוֹת הֶחָג. סֻכָּה שִׁבְעָה כֵּיצַד, גָּמַר מִלֶּאֱכוֹל, לֹא יַתִּיר סֻכָּתוֹ, אֲבָל מוֹרִיד {כו} אֶת הַכֵּלִים מִן הַמִּנְחָה וּלְמַעְלָה, מִפְּנֵי כְבוֹד יוֹם טוֹב הָאַחֲרוֹן שֶׁל חָג:
<b style="color: gray;">רע"ב</b> <b>לא יתיר</b>. אגד שלה לסתרה. דהא כל היום חובתה: <b>אבל מוריד</b>. הוא ממנה הכלים נאים ומצעות נאות שהעלה לתוכה: <b>מפני כבוד יו''ט</b>. שיראה כמכין לקראתו [למקום] שיסעוד בו הלילה:
<b style="color: gray;">תוי"ט</b>
{כה} <b>יו''ט</b> האחרון. דכתיב חג הסוכות וגו' כי', לרבות לילי יו''ט האחרין לשמחה. או אינו אלא לילי ראשון ושישחוט מערב יר'ט דבלילה אין שוחטין קדשים דכתיב ביום צותו ת''ל אך חלק ומה ראית מרבה אני לילי יר'ט אחרון שיש לפניו שמחה ומוציא ליל ראשון שאין לפניו שמחה. גמרא. ופירש''י דשאר לילות א''צ ריבוי דבכלל ימים הם כו' אע''ג דכשחל בשבת אין שלמי שמחה דוחין אותו לא תני השמחה שמנה ושבעה דיכול לשמחו בכסות נקיה ויין. גמרא דפסחים דף ע''א: {כו} <b>מוריד</b> כו'. לפי שרובן עושין סוכותיהן בראש גגן להכי תני מוריד. רש''י:
<h3>פרק ד - משנה ט</h3>
נִסּוּךְ {כז} הַמַּיִם כֵּיצַד {כח}, צְלוֹחִית שֶׁל זָהָב מַחֲזֶקֶת שְׁלשֶׁת לְגִּים הָיָה מְמַלֵּא מִן הַשִּׁלוֹחַ. הִגִּיעוּ לְשַׁעַר הַמַּיִם, תָּקְעוּ וְהֵרִיעוּ וְתָקְעוּ. עָלָה בַכֶּבֶשׁ וּפָנָה לִשְׂמֹאלוֹ, שְׁנֵי סְפָלִים שֶׁל כֶּסֶף הָיוּ שָׁם. רַבִּי יְהוּדָה אוֹמֵר, שֶׁל סִיד הָיוּ, אֶלָּא שֶׁהָיוּ מֻשְׁחָרִין {ל} פְּנֵיהֶם מִפְּנֵי הַיָּיִן. וּמְנֻקָּבִין כְּמִין שְׁנֵי חֳטָמִין דַּקִּין, אֶחָד מְעֻבֶּה וְאֶחָד דַּק, כְּדֵי שֶׁיְּהוּ שְׁנֵיהֶם כָּלִין בְּבַת אֶחָת. מַעֲרָבִי שֶׁל מַיִם, מִזְרָחִי שֶׁל יָיִן. עֵרָה {לא} שֶׁל מַיִם לְתוֹךְ שֶׁל יַיִן, וְשֶׁל יַיִן לְתוֹךְ שֶׁל מַיִם, יָצָא. רַבִּי יְהוּדָה אוֹמֵר {לב}, בַּלֹּג הָיָה מְנַסֵּךְ כָּל שְׁמוֹנָה. וְלַמְנַסֵּךְ אוֹמְרִים לוֹ, הַגְבֵּהַּ יָדֶךָ, שֶׁפַּעַם אַחַת נִסֵּךְ אֶחָד עַל גַּבֵּי רַגְלָיו, וּרְגָמוּהוּ כָל הָעָם בְּאֶתְרוֹגֵיהֶן {לג}:
<b style="color: gray;">רע"ב</b> <b>מן השלוח</b>. הוא מעיין {כט} הסמוך לירושלים: <b>מחזקת ג' לוגין</b>. [זהו] פחות שבנסכים, רביעית ההין לכבש: <b>שער המים</b>. אחד משערי עזרה נקרא כן, על שם שבו מכניסין צלוחית של מים דנסוך החג: <b>תקעו והריעו</b>. משום שנאמר (ישעיה י''ב) ושאבתם מים בששון: <b>עלה בכבש</b>. שהיה בדרומו של מזבח: <b>ופנה לשמאלו</b>. שנסכים נעשים בקרן מערבית דרומית, וכשהוא פונה לשמאלו היא הראשונה: <b>שהיו משחירים פניהן</b>. מחמת היין, ודומין לכסף שהוא שחור מן הסיד: <b>כמין שני חוטמין דקין</b>. חוטם אחד בספל אחד ונקב אחד בחוטמו. והכהן מערה בפי הספלים והנסכים מקלחימ ויורדים דרך החוטמין על גג המזבח, ובמזבח היה נקב שבו היין והמים יורדין לשיתין של מזבח שהן חלולים ועמוקים מאד: <b>אחד מעובה ואחד דק</b>. אחד מהנקבים עבה. והוא אותו של יין, ואחד דק אותו של מים. כדי שיהיו כלין שניהן בבת אחת. שהמים ממהרין לצאת יותר מן היין מפני שהיין עב יותר ומאחר לצאת, לפיכך היה הנקב של יין מעובה והנקב של מים דק כדי שיהיו כלין בבת אחת: <b>ה''ג מערבי של מים, מזרחי של יין</b>. הספלים היו נתונים אצל הקרן סמוכים זה לזה, זה לפני זה, אחד לצד מערב ואחד לפנים ממנו דהיינו למזרח: <b>ר' יהודה אומר כו'</b>. בתרתי פליג, אג' לוגין פליג ואז' דקאמר תנא קמא, ואתא ר' יהודה למימר אף בשמיני מנסכים. ואין הלכה כרבי יהודה: <b>הגבה את ידר</b>. כדי שנראה אם תתן מים בספל. לפי שצדוקים אין מודים בנסוך המים: <b>שפעם אחת נסר</b>. צדוקי אחד את המים על רגליו:
<b style="color: gray;">תוי"ט</b>
{כז} <b>ניסוך</b> כו'. בגמרא אמרינן דהלכה למשה מסיני היא אע''ג דדרשי תנאי רמוזי בקרא: {כח} <b>כיצד</b> כו'. הכא תנא סדר המילוי והניסוך ובפרק דלקמן תני השמחה והיציאה מבהמ''ק אל השילוח למלאות: {כט} <b>ממעיני</b> הישועה. תוספ': {ל} <b>מושחרין</b> כו'. דכיון דאמר מר עירה של יין כו' יצא אתי לאשחורי גמרא: {לא} <b>עירה</b> כו'. לכאורה משמע כלומר שהחליף וכן הוא ברש''י אבל לשון הר''מ ואם עירה כו' ונסך שניהם בכלי אחד יצא: {לב} <b>רי''א</b> כו'. א''א לומר דלא ס''ל הלכה למשה מסיני. וי''ל דס''ל דכמו שנתרבית לשמחת שלמים כדלעיל ה''נ יש לרבות לשמחת ניסוך כדלקמן דמקרי שמחה ולוג גמירי לה. רש''י ועתוי''ט: {לג} <b>באתרוגיהן</b>. ללמדך שאין ניסוך אלא בשחר בשעת נטילת לולב. גמרא:
<h3>פרק ד - משנה י</h3>
כְּמַעֲשֵׂהוּ בַחֹל כָּךְ מַעֲשֵׂהוּ בַשַּׁבָּת, אֶלָּא שֶׁהָיָה מְמַלֵּא מֵעֶרֶב שַׁבָּת חָבִית שֶׁל זָהָב שֶׁאֵינָהּ מְקֻדֶּשֶׁת מִן הַשִּׁילוֹחַ, וּמַנִּיחָהּ בַּלִּשְׁכָּה. נִשְׁפְּכָה אוֹ נִתְגַּלְּתָה, הָיָה מְמַלֵּא מִן הַכִּיּוֹר, שֶׁהַיַּיִן וְהַמַּיִם הַמְּגֻלִּין, פְּסוּלִים {לד} לְגַבֵּי הַמִּזְבֵּחַ:
<b style="color: gray;">רע"ב</b> <b>שאינה מקודשת</b>. שלא נתחנכה לעבודת מזבח. דאי הוי מייתי במקודשת אפסילו להו בלינה שכלי שרת מקדשים כדכתיב (שמות ל') כל הנוגע בהם יקדש, וכל הקדוש קדושת הגוף נפסל בלינה: <b>היה ממלא מן הכיור</b>. ואע''פ שהכיור הוקדש לכלי שרת ומקדש את מימיו, לא היו נפסלים בלינה, לפי שהיו משקיעים אותו מבערב בבור כדאמר ביומא [פ''ג] אף הוא עשה מוכני לכיור שלא יהיו מימיו נפסלים בלינה: <b>שהמים והיין המגולין</b>. היינו טעמא דנתגלה ממלא מן הכיור ולא היה מנסך [מהן], שהמים [והיין] המגולין פסולים לגבי המזבח:
<b style="color: gray;">תוי"ט</b>
{לד} <b>המגולין</b> פסולין. משום הקריבהו נא לפחתך הירצך או הישא פניך אמר ה' צבאות. גמרא:
<h2>פרק ה</h2>
<h3>פרק ה - משנה א</h3>
הֶחָלִיל חֲמִשָּׁה וְשִׁשָּׁה. זֶהוּ הֶחָלִיל שֶׁל בֵּית הַשּׁוֹאֵבָה {א}, שֶׁאֵינוֹ דּוֹחֶה {ב} לֹא {ג} אֶת הַשַּׁבָּת וְלֹא אֶת יוֹם טוֹב. אָמְרוּ, כָּל מִי שֶׁלֹּא רָאָה שִׂמְחַת בֵּית הַשּׁוֹאֵבָה, לֹא רָאָה שִׂמְחָה מִיָּמָיו:
<b style="color: gray;">רע"ב</b> <b>החליל</b>. הרבה מיני זמר היו שם, ועל שם שחליל קולו נשמע יותר מן האחרים נקראו כולם על שמו: <b>חמשה וששה</b>. פעמים חמשה פעמים ששה. חל יו''ט ראשון להיות בשבת, החליל ששה. חל בשאר ימי החול החליל חמשה. לפי שאינו דוחה לא את השבת ולא את יום טוב: <b>שמחת בית השואבה</b>. לפי שכל שמחה זו על שאיבת המים של ניסוך, קרו לה שמחת בית השואבה, על שם ושאבתם מים בששון (ישעיה י''ב):
<b style="color: gray;">תוי"ט</b>
{א} <b>בית</b> השואבה. שם המקום שהיו מתקנים לשמחה. הר''נ: {ב} <b>שאינה</b> דוחה כו'. הא דלא קתני כיצד כו' משום דבעי לסמוך ולמימר חליל של בה''ש דדייק מיניה בגמרא האי הוא דלא דחי הא דקרבן דחי. תוספ': {ג} <b>לא</b> כו'. אע''ג דחליל אינו אסור אלא משום שמא יתקן כלי שיר כו' וקיי''ל דאין שבות במקדש. בית השואבה שאני. כדאמרינן בגמרא שאינה אלא משום שמחה יתירה. תוספ':
<h3>פרק ה - משנה ב</h3>
בְּמוֹצָאֵי יוֹם טוֹב הָרִאשׁוֹן שֶׁל חַג, יָרְדוּ {ד} לְעֶזְרַת נָשִׁים, וּמְתַקְּנִין שָׁם תִּקּוּן גָּדוֹל {ה}. וּמְנוֹרוֹת שֶׁל זָהָב הָיוּ שָׁם, וְאַרְבָּעָה סְפָלִים שֶׁל זָהָב בְּרָאשֵׁיהֶן וְאַרְבָּעָה סֻלָּמוֹת לְכָל אֶחָד וְאֶחָד, וְאַרְבָּעָה יְלָדִים {ח} מִפִּרְחֵי כְהֻנָּה וּבִידֵיהֶם כַּדִּים שֶׁל שֶׁמֶן שֶׁל מֵאָה וְעֶשְׂרִים {ט} לֹג, שֶׁהֵן מַטִּילִין לְכָל סֵפֶל וָסֵפֶל:
<b style="color: gray;">רע"ב</b> <b>תקון גדול</b>. שהיו מקיפים אותה גזוזטראות {ו} ומושיבים הנשים למעלה והאנשים מלמטה, כדי שלא יבואו לידי קלות ראש {ז}: <b>בראשיהן</b>. בראש כל מנורה:
<b style="color: gray;">תוי"ט</b>
{ד} <b>ירדו</b> כו'. כהנים ולוים יורדים מעזרת ישראל שהיא גבוה לעזרת נשים שלמטה הימנה בשפוע ההר. רש''י: {ה} <b>תקון</b> גדול. ר''ל גדול התועלת. הר''מ: {ו} <b>פירש''י</b> שבראשונה לא היו זיזין יוצאין מן הכתלים והקיפוה גזוזטרא נתנו זיזין בכתלים סביב סביב. וכל שנה מסדרין שם כו' כדי שיהיו נשים כו' וזהו תיקון גדול דקתני שמתקנים בכל שנה: {ז} <b>פירש</b> הר''מ כדי שלא יסתכלו האנשים בנשים והדין עמו כי האנשים שלמטה היו הרואין בשמחה לא השמחים בעצמן כמ''ש הר''ב במדות שם. כי השמחים היו חסידים וכו' וא''כ הוצרך לטעם ואמנם הסתכלות האנשים בנשים מביא לידי קלות ראש בחצרות בית ה': {ח} <b>ילדים</b>, בחורים. רש''י: {ט} <b>של</b> מאה ועשרים כו'. תנא של שלשים שלשים. ונקט כללא נ''ל משום דסימנייהו שנותיו של משה רבינו ע''ה שאור תורתו זורחת עלינו ועוד היא מאירה:
<h3>פרק ה - משנה ג</h3>
מִבְּלָאֵי מִכְנְסֵי {י} כֹהֲנִים וּמֵהֶמְיָנֵיהֶן מֵהֶן הָיוּ מַפְקִיעִין, וּבָהֶן הָיוּ מַדְלִיקִין, וְלֹא הָיְתָה חָצֵר בִּירוּשָׁלַיִם שֶׁאֵינָהּ מְאִירָה מֵאוֹר בֵּית הַשּׁוֹאֵבָה:
<b style="color: gray;">רע"ב</b> <b>מבלאי מכנסי כהנים</b>. ממכנסי כהנים הבלויות, ומאבנטיהן הישנים. תרגום אבנט המיינא: <b>היו מפקיעים</b>. קורעים לעשות פתילות: <b>שלא היתה מאירה</b>. לפי שהמנורות גבוהות חמישים אמה והר הבית גבוה והאורה זורחת בכל העיר {יא}:
<b style="color: gray;">תוי"ט</b>
{י} <b>מכנסי</b> כו'. תימא דלא חשיב כתונת שגם היא היתה של שש ומצנפת: {יא} <b>וכותל</b> מזרחי. שהוא לסוף עזרת נשים היה נמוך כדאמר בסדר יומא והמנורות עולות למעלה הימנו. רש''י:
<h3>פרק ה - משנה ד</h3>
חֲסִידִים {יב} וְאַנְשֵׁי מַעֲשֶׂה הָיוּ מְרַקְּדִים לִפְנֵיהֶם {יג} בַּאֲבוּקוֹת שֶׁל אוֹר שֶׁבִּידֵיהֶן, וְאוֹמְרִים לִפְנֵיהֶן דִּבְרֵי שִׁירוֹת וְתִשְׁבָּחוֹת. וְהַלְוִיִּם בְּכִנּוֹרוֹת וּבִנְבָלִים וּבִמְצִלְתַּיִם וּבַחֲצוֹצְרוֹת וּבִכְלֵי שִׁיר בְּלֹא מִסְפָּר, עַל חֲמֵשׁ עֶשְׂרֵה מַעֲלוֹת הַיּוֹרְדוֹת מֵעֶזְרַת יִשְׂרָאֵל לְעֶזְרַת נָשִׁים, כְּנֶגֶד חֲמִשָּׁה עָשָׂר שִׁיר הַמַּעֲלוֹת שֶּׁבַּתְּהִלִּים, שֶׁעֲלֵיהֶן לְוִיִּים עוֹמְדִין בִּכְלֵי שִׁיר וְאוֹמְרִים שִׁירָה. וְעָמְדוּ שְׁנֵי כֹהֲנִים בְּשַׁעַר הָעֶלְיוֹן {טו} שֶׁיּוֹרֵד מֵעֶזְרַת יִשְׂרָאֵל לְעֶזְרַת נָשִׁים, וּשְׁתֵּי חֲצוֹצְרוֹת בִּידֵיהֶן. קָרָא הַגֶּבֶר {טז}, תָּקְעוּ וְהֵרִיעוּ וְתָקְעוּ. הִגִּיעוּ לְמַעְלָה עֲשִׂירִית {יז}, תָּקְעוּ וְהֵרִיעוּ וְתָקְעוּ. הִגִּיעוּ לָעֲזָרָה, תָּקְעוּ וְהֵרִיעוּ וְתָקְעוּ. הָיוּ תוֹקְעִין וְהוֹלְכִין {יח}, עַד שֶׁמַּגִּיעִין לְשַׁעַר הַיּוֹצֵא מִזְרָח. הִגִּיעוּ לְשַׁעַר הַיּוֹצֵא מִמִּזְרָח, הָפְכוּ פְנֵיהֶן לַמַּעֲרָב, וְאָמְרוּ, אֲבוֹתֵינוּ {יט} שֶׁהָיוּ בַמָּקוֹם הַזֶּה אֲחוֹרֵיהֶם אֶל הֵיכַל ה' וּפְנֵיהֶם קֵדְמָה, וְהֵמָּה מִשְׁתַּחֲוִים קֵדְמָה לַשָּׁמֶשׁ, וְאָנוּ לְיָהּ עֵינֵינוּ. רַבִּי יְהוּדָה אוֹמֵר, הָיוּ שׁוֹנִין וְאוֹמְרִין, אָנוּ לְיָהּ, וּלְיָהּ עֵינֵינוּ:
<b style="color: gray;">רע"ב</b> <b>באבוקות של אור</b>. בארבע אבוקות או בשמונה, זורק זו ומקבל את זו: <b>דברי שירות ותשבחות</b>. יש מהן שהיו אומרים אשרי ילדותינו שלא ביישה את זקנותינו, אלו חסידים {יד} ואנשי מעשה. ויש שהיו אומרים אשרי זקנותינו שכפרה על ילדותינו, אלו בעלי תשובה. ואלו ואלו אומרים אשרי מי שלא חטא ומי שחטא ונמחל לו: <b>שעליהם הלוים עומדים בשיר</b>. בשמחת בית השואבה. אבל דוכן לשיר של קרבן אצל המזבח היה: <b>תקעו והריעו ותקעו</b>. זה סימן לילך ולמלאות מים לניסוך מן השילוח: <b>הגיעו לעזרה</b>. לקרקע עזרה של נשים: <b>הפכו פניהם למערב</b>. לצד העזרה וההיכל כדי לומר דבר זה: <b>שונין</b>. כופלין לומר אנו ליה משתחוים ומודים על מה שעבר. וליה עינינו מיחלות להבא {כ}:
<b style="color: gray;">תוי"ט</b>
{יב} <b>חסידים</b> כו'. ולא היו עושין אותן עמי הארץ וכל מי שירצה אלא גדולי חכמי ישראל וראשי ישיבות וסנהדרין והזקנים ואנשי מעשה הם שהיו מרקדים ומספקים ומנגנים ומשמחין במקדש בימי חג הסוכות אבל כל העם האנשים והנשים כולן באין לראות ולשמוע. הר''מ: {יג} <b>לפניהם</b>. קאי על הרואים דתנן בריש פרקין מי שלא ראה בשמחת כו' ש''מ דרואים היו: {יד} <b>פירש''י</b> כל חסיד הוי חסיד מעיקרו. ואמרו שלא עברנו עבירה בילדותינו לבייש את זקנתינו והיינו תשבחות שמשבחין להקב''ה על כך: {טו} <b>העליון</b>. כן נקרא לפי שהוא למעלה מעזרת נשים והוא שער נקנור. הר''מ. עתוי''ט: {טז} <b>קרא</b> הגבר. והיו שוהין בתקיעות ובהפיכת פניהם כו' והיה מאיר היום קודם שיגיעו לעזרה ועד שיקדשו בכלי לא הוכשרו ליפסל בלינה תוספ' וע''ע: {יז} <b>עשירית</b>. בעי רבי ירמיה למעלה דנחית חמשה וקאי אעשרה. או דלמא דנחית עשר וקאי אחמש. תיקו: {יח} <b>והולכין</b>. ומאריכין בהן עד שמגיעין כו'. רש''י: {יט} <b>אבותינו</b>. פירש''י אבותינו בבית הראשון היו כופרין ולא היו פניהן לבית אלא אחוריהם וגו' פסוק הוא: {כ} <b>דהשתא</b> לא הוי כמו מודים מודים דמשתקין אותו כו' דכיון דאתרי מילי קא מדכר ליה תרי זימני ולא אחדא מילתא לית לן בה. גמרא:
<h3>פרק ה - משנה ה</h3>
אֵין פּוֹחֲתִין מֵעֶשְׂרִים וְאַחַת תְּקִיעוֹת בַּמִּקְדָּשׁ, וְאֵין מוֹסִיפִין עַל אַרְבָּעִים וּשְׁמוֹנֶה. בְּכָל יוֹם הָיוּ שָׁם עֶשְׂרִים וְאַחַת תְּקִיעוֹת (בַּמִּקְדָּשׁ), שָׁלשׁ לִפְתִיחַת שְׁעָרִים, וְתֵשַׁע לְתָמִיד שֶׁל שַׁחַר, וְתֵשַׁע לְתָמִיד שֶׁל בֵּין הָעַרְבַּיִם. וּבַמּוּסָפִין הָיוּ מוֹסִיפִין עוֹד תֵּשַׁע {כא}. וּבְעֶרֶב שַׁבָּתּ הָיוּ מוֹסִיפִין עוֹד שֵׁשׁ, שָׁלשׁ לְהבְטִיל הָעָם מִמְּלָאכָה, וְשָׁלשׁ לְהַבְדִּיל בֵּין קֹדֶשׁ לְחֹל. עֶרֶב שַׁבָּת {כד} שֶׁבְּתוֹךְ הֶחָג הָיוּ שָׁם אַרְבָּעִים וּשְׁמוֹנֶה, שָׁלשׁ לִפְתִיחַת שְׁעָרִים, שָׁלשׁ לְשַׁעַר הָעֶלְיוֹן, וְשָׁלשׁ לְשַׁעַר הַתַּחְתּוֹן, וְשָׁלשׁ לְמִלּוּי הַמַּיִם, וְשָׁלשׁ עַל גַּבֵּי מִזְבֵּחַ, תֵּשַׁע לְתָמִיד שֶׁל שַׁחַר, וְתֵשַׁע לְתָמִיד שֶׁל בֵּין הָעַרְבַּיִם, וְתֵשַׁע לַמּוּסָפִין, שָׁלשׁ לְהַבְטִיל אֶת הָעָם מִן הַמְּלָאכָה, וְשָׁלשׁ לְהַבְדִּיל בֵּין קֹדֶשׁ לְחֹל:
<b style="color: gray;">רע"ב</b> <b>שלש לפתיחת שערים</b>. כשפותחים שערי העזרה היו תוקעים תקיעה תרועה תקיעה, וחשיב להו לג' תקיעות: <b>ותשע לתמיד של שחר</b>. כשהיו מנסכים נסכי התמיד הלוים אומרים בשיר. ושלשה פרקים היו מפסיקים בו, ועל כל פרק ופרק היו הכהנים תוקעים ג' תקיעות תקיעה תרועה תקיעה ומשתחוים העם [תר''ת חשיב להו לג'] הרי ט' תקיעות: <b>להבטיל העם ממלאכה</b>. תקיעה ראשונה לבטל העם שבשדות, תקיעה {כב} שניה נסתלקו התריסין וננעלו החנויות, תקיעה שלישית סלק המסלק {כג} והטמין המטמין את החמין והדליקו את הנרות: <b>ושלש להבדיל בין קודש לחול</b>. לאחר התקיעות הראשונות שהה כדי לצלות דג קטן, ותוקע ומריע ותוקע. אלו ג' תקיעות אחרונות להודיע שקדש היום: <b>שלש לפתיחת שערים</b>. של עזרה, שתוקעים בכל יום: <b>ושלש לשער העליון</b>. כדאמרן לעיל עמדו שני כהנים בשער העליון קרא הגבר תקעו והריעו ותקעו: <b>ושלש לשער התחתון</b>. דתנן לעיל הגיעו לעזרה תקעו והריעו ותקעו. ומאריכין בהן עד שהגיעו לשער התחתון, כדתנן היו תוקעין והולכין עד שהגיעו לשער היוצא ממזרח, להכי קרי להו ג' של שער התחתון. וג' של מעלה עשירית לא קחשיב, דהאי ת''ק סבר כראב''י דאמר שלא היו תוקעים למעלה עשירית: <b>ושלש למילוי המים</b>. לאחר ששאבום ובאו להם לעזרה דרך שער המים, תקעו והריעו ותקעו: <b>על גבי המזבח</b>. דתנן בפ' לולב וערבה וזקפום על גבי המזבח. תקעו והריעו ותקעו. ותנא דידן לא מייתי הכא כשחל להיות ערב פסח בשבת שהפסח נשחט בשלש כתות ותקיעות טובא הוו התם, משום דלא שכיחא כולי האי שיבא ערב פסח בשבת. והא דתנן אין מוסיפין על מ''ח לאו דוקא, דבערב פסח שחל להיות בשבת זימנין דמוסיפים עד שבע וחמשים תקיעות {כה}:
<b style="color: gray;">תוי"ט</b>
{כא} <b>עוד</b> ט'. מסקינן בגמרא ט' הוא דמוסיפין לכל המוספין שהיו בו ביום ואין תוקעין לכל מוסף ומוסף ומה''ט ניחא דלא חשיב ר''ה שחל להיות בשבת דאיכא מוסף דשבת ור''ח ור''ה: {כב} <b>לישנא</b> דגמרא נקט ולאו דוקא דתרועה היא. תו': {כג} <b>קדרות</b> העשויות להסתלק למאכל הלילה. רש''י: {כד} <b>ע''ש</b>. ושבת שבתוך התג שהיו תשע דושרת כו': <b>[כח</b>] וה''ה לעבודתן. בית השואבה דתנן ר''פ דאין דוחין את השבת. גמרא: {כה} <b>שהפסח</b> נשחט בשלש כתות וכל כת קורא הלל שלש פעמים ובתחלת קריאה תוקעין שלש תקיעות. ועתוי''ט:
<h3>פרק ה - משנה ו</h3>
יוֹם טוֹב הָרִאשׁוֹן שֶׁל חָג הָיוּ שָׁם שְׁלשָׁה עָשָׂר פָּרִים וְאֵילִים שְׁנַיִם וְשָׂעִיר אֶחָד. נִשְׁתַּיְּרוּ שָׁם אַרְבָּעָה עָשָׂר כְּבָשִׂים לִשְׁמוֹנָה מִשְׁמָרוֹת. בַּיּוֹם הָרִאשׁוֹן, שִׁשָּׁה מַקְרִיבִין שְׁנַיִם שְׁנַיִם, וְהַשְּׁאָר אֶחָד אֶחָד. בַּשֵּׁנִי, חֲמִשָּׁה מַקְרִיבִין שְׁנַיִם שְׁנַיִם, וְהַשְׁאָר אֶחָד אֶחָד. בַּשְּׁלִישִׁי, אַרְבָּעָה מַקְרִיבִין שְׁנַיִם שְׁנַיִם, וְהַשְׁאָר אֶחָד אֶחָד. בָּרְבִיעִי, שְׁלשָׁה מַקְרִיבִין שְׁנַיִם שְׁנַיִם, וְהַשְּׁאָר אֶחָד אֶחָד. בַּחֲמִישִׁי, שְׁנַיִם מַקְרִיבִין שְׁנַיִם שְׁנַיִם, וְהַשְּׁאָר אֶחָד אֶחָד. בַּשִּׁשִּׁי, אֶחָד מַקְרִיב שְׁנַיִם, וְהַשְּׁאָר אֶחָד אֶחָד. בַּשְּׁבִיעִי, כֻּלָּן שָׁוִין. בַּשְּׁמִינִי, חָזְרוּ לַפַּיִס כְּבָרְגָלִים. אָמְרוּ, מִי שֶׁהִקְרִיב פָּרִים הַיּוֹם, לֹא יַקְרִיב לְמָחָר, אֶלָּא חוֹזְרִין חֲלִילָה {כו}:
<b style="color: gray;">רע"ב</b> <b>יו''ט הראשון של חג וכו'</b>. כ''ד משמרות של כהונה היו במקדש, וכולן עולות לרגל וזוכות בחובות הבאות מחמת הרגל, ושש עשרה משמרות מקריבים שש עשרה בהמות, שהם שלשה עשר פרים ואילים שנים ושעיר אחד, נשארו ח' משמרות לי''ד כבשים, ששה משמרות מן השמונה היו מקריבין שני כבשים כל אחד מהם, הרי י''ב כבשים, והשאר שהם שני משמרות הנותרות מקריבות אחד אחד: <b>בשני</b>. שנתמעט אחד מן הפרים ונשתיירו תשע משמרות לי''ד כבשים. חמשה מהן היו מקריבין שנים שנים, הרי עשרה. והשאר שהם ארבע משמרות הנותרות מקריבות כל אחד כבש אחד: <b>בשלישי</b>. שנתמעט עוד פר אחד מן הפרים, ונשארו עשר משמרות לי''ד כבשים. ארבע משמרות מקריבות שנים שנים, הוה להו שמנה. והשאר אחד אחד, ששה כבשים לששה משמרות: <b>בשביעי כולן שוין</b>. המשמרות. ומקריבות כבשים שוות שכל אחת מקרבת אחת, שהרי אינם אלא שבעה פרים ואילים שנים ושעיר אחד לעשר משמרות. נשתיירו ארבעה עשר כבשים, לי''ד משמרות: <b>בשמיני חוזרים לפייס כברגלים</b>. פר אחד איל אחד ושבעה כבשים שקרבים בשמיני אין קרבים כסדר קרבנות החג לפי סדר המשמרות, אלא כל המשמרות באות ומפייסות עליהן, כמו שמפייסות בשאר רגלים. וסדר הפייס מפורש ביומא פרק בראשונה: <b>אמרו משמר שהקריבו פרים היום</b>. לא היו מקריבים פרים למחר, שהמשמרות שהקריבו אתמול כבשים לא היו מניחים אותן אלא חוזרות חלילה:
<b style="color: gray;">תוי"ט</b>
{כו} <b>חוזרין</b> חלילה. כדרך שסדרום בדברי הימים (א כד) יהויריב ראשון ואחריו ידעיה כו' ומיהו בבית שני שלא עלו אלא ד' מן המשמרות ונחלקו לכ''ד וידעיה עלה קודם יהויריב הלכך ששה שלו קודמים. תענית דכ''ז:
<h3>פרק ה - משנה ז</h3>
בִּשְׁלשָׁה פְרָקִים בַּשָּׁנָה הָיוּ כָּל הַמִּשְׁמָרוֹת שָׁווֹת {כז} בְּאֵמוּרֵי הָרְגָלִים, וּבְחִלּוּק לֶחֶם הַפָּנִים {כט}. בַּעֲצֶרֶת אוֹמְרִים לוֹ, הֵילָךְ מַצָּה {ל} הֵילָךְ חָמֵץ. מִשְׁמָר שֶׁזְּמַּנּוֹ קָבוּעַ, הוּא מַקְרִיב תְּמִידִין {לא}, נְדָרִים וּנְדָבוֹת וּשְׁאָר קָרְבְּנוֹת צִבּוּר, וּמַקְרִיב אֶת הַכֹּל. יוֹם טוֹב הַסָּמוּךְ לַשַּׁבָּת, בֵּין מִלְּפָנֶיהָ בֵּין מִלְּאַחֲרֶיהָ, הָיוּ כָל הַמִּשְׁמָרוֹת שָׁווֹת בְּחִלּוּק לֶחֶם הַפָּנִים:
<b style="color: gray;">רע"ב</b> <b>באמורי הרגלים</b>. במה שאמור ברגלים, כלומר בקרבנות האמורים ברגל היו כל המשמרות שוות, כגון חזה ושוק של שלמי חגיגה של כל יחיד ויחיד, ועולות של עולת ראיה ושל מוספי צבור ושל שעירי חטאות: <b>ובחלוק להם הפנים</b>. כשאירע שבת ברגל. שבשבת מסלקין אותו ומסדרין אחר כדכתיב (ויקרא כ''ד) ביום השבת יערכנו: <b>ובעצרת</b>. כשאירע בשבת, ויש בו חילוק חמץ של שתי הלחם וחלוק לחם הפנים שהיא מצה, אומרים לו לכל אחד כשנותנים לו חלקו בלחם הפניח הילך מצה, וכשנותנים לו חלקו בשתי הלחם אומרים לו הילך חמץ. לפי שאין חולקים קרבן כנגד קרבן, אלא מכל קרבן כל אחד נוטל חלקו, כדנפקא לן מלכל בני אהרן תהיה איש כאחיו (שם ז'), לפיכך מודיעין אותו שנותנים לו חלקו בין בחמץ בין במצה: <b>משמר שזמנו קבוע</b>. לשמש בשבת זו שחל הרגל להיות בתוכה: <b>מקריב תמידין</b>. שהרי אינן בשביל הרגל: <b>נדרים ונדבות</b>. שנדרו ונדבו כל השנה והביאום ברגל: <b>וכל קרבנות צבור</b>. לאתויי פר העלם דבר של צבור {לב} ושעירי עבודת כוכבים ששגגו ב''ד וטעו בהוראה ועשו רוב הקהל על פיהם. ואם אירע כן ברגל, משמר שזמנו קבוע מקריבין אותו: <b>מקריב את הכל</b>. לאתויי קיץ המזבח, כשהוא בטל שכלתה הקרבת התמיד ואין מביאין שם נדר או נדבה, לוקחין ממעות המותרות משיירי הלשכה וקונין מהן קרבנות עולות ומקריבין אותן, והן נדבת צבור. ואף אלו אם קרבו ברגל משמר שזמנו קבוע מקריב אותן: <b>בין מלפניה בין מלאחריה</b>. אם חל יו''ט לאחר השבת אע''ג דלא הוה ליה שבת בתוך החג, אפ''ה הואיל וצריכין להקדים ביאתן מע''ש בשביל יו''ט שהרי בשבת לא יוכלו לבוא, חולקים בלחם הפנים. וכן אם חל שמיני {לג} לפניה בערב שבת, אע''פ שאין השבת בתוך החג, חולקים, הואיל ולא יוכלו ללכת {לד}:
<b style="color: gray;">תוי"ט</b>
{כז} <b>שוות</b>. בגמרא יליף לה מקרא דושרת כו': <b>[כח</b>] וה''ה לעבודתן. וכ''כ הר''מ מה שראוי לאכול מהן אוכלין אותו בשוה והראוי לשריפה מקריבין אותו בשותפות: {כט} <b>לחם</b> הפנים. שנאמר חלק כחלק יאכלו כו' כתבו התוספ' דחלוק הוא דמרבינן אבל סלוקו וסדורו והקטרת חבזיכים למשמר הקבוע מדמרבינן ליה מיאכלו משמע לאכילה רבייה רחמנא ולא לעבודה: {ל} <b>מצה</b> כו'. מצה ואח''כ חמץ דתדיר ושאינו תדיר תדיר קודם. גמרא: {לא} <b>תמידין</b> כו'. חובות חבאות ברגל שלא מחמת הרגל אפקינהו רחמנא מושרת שנאמר לבד ממכריו על האבות מה שמכרו האבות זה לזה אני בשבתי ואתה בשבתך. ובכלל זה נדרים ונדבות וקרבנות צבור דאיתנהו בשאר ימות השנה והרי הן למשמר המשמש והוא הדין בשבוע שחל בו הרגל למשמר המשמש. גמרא: {לב} <b>גמרא</b>. ומוסף שבת לא מפרשא מתניתין מידי ושייר והוי בכלל דשאר קרבנות צבור. תוספ' ועתוי''ט: {לג} <b>וה''ה</b> ז' דפסח וא' דשבועות וב' דר''ה, אלא משום דמכילתין בחג נקט לשמיני דחג: {לד} <b>שיש</b> תועלת למקדש שע''י חלוק לחם הפנים חלק כחלק יבואו למקדש ואם יתאחר אחד מבעלי המשמר ימצא אחר שיבא במקומו. הר''מ:
<h3>פרק ה - משנה ח</h3>
חָל (לִהְיוֹת) יוֹם אֶחָד לְהַפְסִיק בֵּינְתַיִם, מִשְׁמָר שֶׁזְּמַנּוֹ קָבוּעַ, הָיָה נוֹטֵל עֶשֶׂר חַלּוֹת, וְהַמִּתְעַכֵּב נוֹטֵל שְׁתַּיִם. וּבִשְׁאָר יְמוֹת הַשָּׁנָה, הַנִּכְנָס נוֹטֵל שֵׁשׁ, וְהַיּוֹצֵא נוֹטֵל שֵׁשׁ. רַבִּי יְהוּדָה אוֹמֵר, הַנִּכְנָס נוֹטֵל שֶׁבַע, וְהַיּוֹצֵא נוֹטֵל חָמֵשׁ. הַנִּכְנָסִין חוֹלְקִין בַּצָּפוֹן, וְהַיּוֹצְאִין בַּדָּרוֹם. בִּלְגָּה {לז} לְעוֹלָם חוֹלֶקֶת בַּדָּרוֹם, וְטַבַּעְתָּהּ קְבוּעָה, וְחַלּוֹנָהּ סְתוּמָה:
<b style="color: gray;">רע"ב</b> <b>חל להיות יום אחד להפסיק בינתיים</b>. כגון שחל יו''ט ראשון בשני בשבת, שהיו יכולים לבוא באחד בשבת והן קדמו ובאו מערב שבת. או שחל יו''ט האחרון בה' בשבת, שהיו יכולין לילך בערב שבת ונתעכבו שם בשבת. כל המשמרות {לה} שנתעכבו שם אין נוטלין אלא שני חלות: <b>ומשמר שזמנו קבוע נוטל י'</b>. וחולקין אותן בין משמר הנכנס ובין משמר היוצא כדרך כל שבתות השנה: <b>הנכנס נוטל שש כו'</b>. שהמשמרות מתחלפות בשבת, זו עובדת שחרית וזו עובדת ערבית: <b>הנכנס נוטל שבע</b>. נוטלים שתי חלות יתירות בשכר הגפת דלתות שהם נועלים הדלתות שפתחו המשמר היוצא בשחר {לו}. ואין הלכה כר' יהודה: <b>הנכנסים חולקים</b>. ביניהן לחם המגיע לחלקם בצפון. כדי שייראה לכל שהן נכנסין, שהצפון עיקר, שהיא קבועה לשחיטת קדשי קדשים: <b>והיוצאים חולקים בדרום</b>. כדי שייראה שהם יוצאים והולכים להם, לפיכך שינו מקומן אצל רוח שאינו עיקר: <b>בילגה</b>. שם המשמרה: <b>לעולם חולקת בדרום</b>. ואפילו כשהיא נכנסת, קנסא הוא שקנסוה: <b>וטבעתה קבועה</b>. עשרים וארבע טבעות היו בעזרה במקום המטבחיים, לעשרים וארבע משמרות כהונה, וטבעות של כל המשמרות פתוחות צד אחד והופכה למעלה ומכניס צואר הבהמה לתוכה וחוזר והופך פתחה למטה לתוך הרצפה. וטבעת של בלגה קבועה ואינה נהפכת, וצריכה להשתמש בשל אחרים, וגנאי הוא לה: <b>וחלונה סתומה</b>. חלונות היו בלשכת החליפות ששם גונזין את סכיניהם. וחלון של משמרת בלגה היתה סתומה, דקנסוה רבנן משום מעשה שהיה, שאשה אחת ממשמרת בלגה ומרים בת בלגה שמה נשתמדה ונשאת לסרדיוט אחד ממלכי יונים, וכשנכנסו יונים להיכל הלכה וטפחה בסנדל ע''ג המזבח ואמרה, לוקוס לוקוס, פירוש זאב זאב בל' יוני. עד מתי אתה מכלה ממונן של ישראל ואין אתה עומד להן בשעת דוחקן. וכששמעו חכמים בדבר זה קבעו את טבעתה וסתמו את חלונה של כל המשמרת כולה, כי אמרו אם לא ששמעה מאביה שהיה מבזה את העבודה לא אמרה כן. ובשביל אביה קנסו כל המשפחה, דאוי לרשע ואוי לשכנו, טוב לצדיק וטוב לשכנו:
<b style="color: gray;">תוי"ט</b>
{לה} <b>ויש</b> להקשות דהל''ל והמתעכבים. והר''מ מפרש דהמתעכב הוא מלשון תרגום ויתמהמה מתרגמינן ויתעכב ור''ל כשחל יום א' בנתים ונמצא שהמשמר שחל בו יום טוב מתעצלים מלבוא כולם הואיל ויד כל המשמרות שוות ולפיכך הואיל ומעטים הם הבאים מאותו המשמר אינם נוטלים אלא שתים. לפ''ז כשחל יו''ט ביום שני שבת שקודם יו''ט משמר היוצא נוטל עשר והוא שקורא התנא משמר שזמנו קבוע והנכנם נוטל שתים מהטעם האמור. וכשחל יו''ט האחרון להיות בחמישי שבת שאחר המועד משמר הנכנם נוטל עשר והיוצא נוטל שתים שהן מתעצלים: {לו} <b>ואע''ג</b> שגם עליו תעבור חלוקה הזאת לשבת הבאה שהנכנס אחריו נוטל שבע והוא חמש. וא''כ מאי מהני להם חוק זה. אמרו בגמרא דניחא ליה לאינש ליקח לאלתר ולא להמתין להבא אף על פי שאם ימתין יבוא לו ג''כ שוה בשוה: {לז} <b>בילגה</b>. אל תטעה לחשוב בילגה לשם אשה כי הוא שם המשמר הט''ו (בדה''א כד):